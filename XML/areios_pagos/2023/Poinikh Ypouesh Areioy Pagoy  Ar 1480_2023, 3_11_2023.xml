<?xml version='1.0' encoding='UTF-8'?>
<akomaNtoso xmlns="http://docs.oasis-open.org/legaldocml/ns/akn/3.0" xmlns:xsi="http://www.w3.org/2001/XMLSchema-instance" xsi:schemaLocation="http://docs.oasis-open.org/legaldocml/akn-core/v1.0/os/part2-specs/schemas/akomantoso30.xsd">
  <judgment name="decision">
    <meta>
      <identification source="#openLawsGR">
        <FRBRWork>
          <FRBRthis value="/akn/gr/judgment/SCCC/2023/1480/!main"/>
          <FRBRuri value="/akn/gr/judgment/SCCC/2023/1480/"/>
          <FRBRdate name="courtConferenceDate" date="2023-11-03"/>
          <FRBRauthor href="#SCCC"/>
          <FRBRcountry value="gr"/>
        </FRBRWork>
        <FRBRExpression>
          <FRBRthis value="/akn/gr/judgment/SCCC/2023/1480/ell@/!main"/>
          <FRBRuri value="/akn/gr/judgment/SCCC/2023/1480/ell@"/>
          <FRBRdate name="courtConferenceDate" date="2023-11-03"/>
          <FRBRauthor href="#SCCC"/>
          <FRBRlanguage language="ell"/>
        </FRBRExpression>
        <FRBRManifestation>
          <FRBRthis value="/akn/gr/judgment/SCCC/2023/1480/ell@/!main.xml"/>
          <FRBRuri value="/akn/gr/judgment/SCCC/2023/1480/ell@.xml"/>
          <FRBRdate name="XMLConversion" date="2025-04-23"/>
          <FRBRauthor href="#openLawsGR"/>
        </FRBRManifestation>
      </identification>
      <lifecycle source="#openLawsGR">
        <eventRef source="#original" type="generation" date="2025-04-23"/>
      </lifecycle>
      <workflow source="#openLawsGR">
        <step date="2023-11-03" by="#SCCC" refersTo="#courtConferenceDate"/>
        <step date="2023-10-20" by="#SCCC" refersTo="#publicHearingDate"/>
      </workflow>
      <references source="#openLawsGR">
        <original eId="original" href="/akn/gr/judgment/SCCC/2023/1480/ell@" showAs="Original"/>
        <TLCEvent eId="publicHearingDate" href="/akn/ontology/event/gr/publicHearingDate" showAs="Ημερομηνία δημόσιας συνεδρίασης"/>
        <TLCEvent eId="courtConferenceDate" href="/akn/ontology/event/gr/courtConferenceDate" showAs="Ημερομηνία διάσκεψης"/>
      </references>
    </meta>
    <header>
      <p>Αριθμός<docNumber>1480/2023</docNumber></p>
      <p>
        <docProponent>ΤΟ ΔΙΚΑΣΤΗΡΙΟ ΤΟΥ ΑΡΕΙΟΥ ΠΑΓΟΥ</docProponent>
      </p>
      <p>Ε' ΠΟΙΝΙΚΟ ΤΜΗΜΑ</p>
      <p>Συγκροτήθηκε από τους Δικαστές: Μαρία Λεπενιώτη, Αντιπρόεδρο του Αρείου Πάγου, Σοφία Οικονόμου, Δημήτριο Τράγκα, Κωστούλα Πρίγγουρη και Ευαγγελία Γιακουμάτου-Εισηγήτρια, Αρεοπαγίτες.</p>
      <p>Συνήλθε σε δημόσια συνεδρίαση στο Κατάστημά του στις <date refersTo="publicHearingDate" date="2023-10-20">20 Οκτωβρίου 2023</date>, με την παρουσία του Αντεισαγγελέως του Αρείου Πάγου Κωνσταντίνου Τζαβέλλα (γιατί κωλύεται ο Εισαγγελέας) και του Γραμματέως Γεράσιμου Βάλσαμου, για να δικάσει την αίτηση του αναιρεσείοντος - κατηγορουμένου D. S. του H., κρατούμενου στο Κατάστημα Κράτησης Λάρισας, ο οποίος παραστάθηκε με τον πληρεξούσιο δικηγόρο του Κωνσταντίνο Γκέκοβιτς, για αναίρεση της υπ'αριθμ. 2/2023 αποφάσεως του Μ.Ο.Ε .... Το Μ.Ο.Ε ... με την ως άνω απόφασή του διέταξε όσα λεπτομερώς αναφέρονται σ' αυτή, και o αναιρεσείων - κατηγορούμενος ζητεί την αναίρεση αυτής, για τους λόγους που αναφέρονται στην υπ' αρ. 35/10.4.2023 αίτησή του αναιρέσεως, η οποία καταχωρίστηκε στο οικείο πινάκιο με τον αριθμό 407/2023.</p>
    </header>
    <judgmentBody>
      <motivation>
        <p>Αφού άκουσε Τον Αντεισαγγελέα, που πρότεινε να απορριφθεί η κρινόμενη αίτηση αναιρέσεως και τον πληρεξούσιο δικηγόρο του αναιρεσείοντος που ζήτησε όσα αναφέρονται στα σχετικά πρακτικά.</p>
        <p>ΣΚΕΦΘΗΚΕ ΣΥΜΦΩΝΑ ΜΕ ΤΟ ΝΟΜΟ</p>
        <blockList eId="motivation_list_1">
          <item eId="motivation_list_1__item_1">
            <p>Η κρινόμενη από 10.04.2023 αίτηση του D. S. του H., κρατούμενου στο Κατάστημα Κράτησης ..., που ασκήθηκε με δήλωσή του ενώπιον του Διευθυντή του ως άνω Καταστήματος Κράτησης, συνταχθείσας της σχετικής υπ'αριθμ.35/10.04.2023 εκθέσεως, κατά τα άρθρα 464, 466, 474 παρ.1 εδ.β και γ ΚΠοινΔικ, για αναίρεση της τελεσίδικης καταδικαστικής υπ'αριθμ. 2/11.01.2023 απόφασης του ΜΟΕ ..., έχει ασκηθεί νομότυπα, μολονότι δεν έχει συνταχθεί σχετική έκθεση εγχειρίσεως του επισυναφθέντος στην πιο πάνω έκθεση αναιρέσεως υπ'αριθμ.πρωτ. 5707/10.04.2023 δικογράφου, αφού στην τελευταία αυτή έκθεση, γίνεται ρητή παραπομπή στο επισυναπτόμενο δικόγραφο και ως εκ τούτου, σύμφωνα με το άρθρο 476 παρ.2Α του ΚΠοινΔικ, η έλλειψη αυτή, που αποδίδεται, χωρίς αμφιβολία, στον ως άνω αρμόδιο για τη σύνταξη της έκθεσης εγχειρίσεως υπάλληλο, δεν συνιστά λόγο απαραδέκτου της αίτησης αναίρεσης και εμπρόθεσμα, ήτοι εντός της νόμιμης προθεσμίας των είκοσι ημερών από την καταχώριση [29.03.2023] καθαρογραμμένης της προσβαλλόμενης στο ειδικό βιβλίο (473 παρ.<ref href="/akn/gr/act/presidentialDecree/1986/258/!main#art_0__par_2">2</ref> και <ref href="/akn/gr/act/presidentialDecree/1986/258/!main#art_0__par_3_1">3α'</ref> <ref href="/akn/gr/act/presidentialDecree/1986/258/!main">ΚΠΔ</ref>) και περιέχει λόγους αναίρεσης από το άρθρο 510 παρ.1 στοιχ.Δ' και Ε'. Επομένως, είναι παραδεκτή, και πρέπει να εξετασθεί περαιτέρω κατ' ουσίαν ως προς τη βασιμότητα των λόγων της. Στη διάταξη του άρθρου 310 παρ.1 του παλαιού <ref href="/akn/gr/act/presidentialDecree/1985/283/!main">Π.Κ.</ref>, οριζόταν ότι "αν η πράξη του άρθρου 308 είχε επακόλουθο τη βαριά σωματική ή διανοητική πάθηση του παθόντος, επιβάλλεται φυλάκιση τουλάχιστον δύο ετών". Στο ίδιο άρθρο και στην παράγραφο 2 οριζόταν ότι "βαριά σωματική ή διανοητική πάθηση υπάρχει ιδίως αν η πράξη προξένησε στον παθόντα κίνδυνο ζωής ή βαριά και μακροχρόνια αρρώστια ή σοβαρό ακρωτηριασμό ή αν τον εμπόδισε σημαντικά και για πολύ χρόνο να χρησιμοποιεί το σώμα ή τη διάνοιά του". Τέλος, στο ίδιο άρθρο και στην παράγραφο 3 οριζόταν ότι "αν ο υπαίτιος επιδίωκε το αποτέλεσμα που προξένησε, τιμωρείται με κάθειρξη μέχρι δέκα ετών". Ήδη ο νέος <ref href="/akn/gr/act/presidentialDecree/1985/283/!main">ΠΚ</ref>, που ισχύει από 01.07.2019, πριν την τροποποίησή του με το <ref href="/akn/gr/act/law/2021/4855/!main#art_66">άρθρο 66 του ν.4855/2021</ref>, επέφερε αλλαγές στην εν λόγω διάταξη, που στην παρ.1 ορίζει ότι ''Όποιος προκαλεί σε άλλον βαριά σωματική βλάβη, τιμωρείται με φυλάκιση τουλάχιστον ενός έτους. Αν επεδίωκε την πρόκληση της βαριάς σωματικής βλάβης τιμωρείται με κάθειρξη έως δέκα έτη'', στη δε παρ.2 ορίζει ότι ''Βαριά σωματική βλάβη υπάρχει ιδίως αν η πράξη προξένησε στον παθόντα κίνδυνο ζωής ή βαριά και μακροχρόνια αρρώστια ή σοβαρό ακρωτηριασμό ή αν τον εμπόδισε σημαντικά και για πολύ χρόνο να χρησιμοποιεί το σώμα ή τη διάνοιά του''. Είναι προφανές ότι η νέα διάταξη, (όπως αυτή ίσχυε πριν την αντικατάστασή της με το <ref href="/akn/gr/act/law/2021/4855/!main#art_66">άρθρο 66 του ν. 4855/2021</ref>), είναι ευμενέστερη για τον κατηγορούμενο, αφού προβλέπει ένα ενιαίο έγκλημα βαριάς σωματικής βλάβης με δόλο (άμεσο δόλο δευτέρου βαθμού ή ενδεχόμενο) στο α' εδάφιο της πρώτης παραγράφου, ενώ στο β' εδάφιο της ίδιας παραγράφου, απειλείται η ίδια ως άνω αυξημένη ποινή στην περίπτωση που διαπιστώνεται άμεσος δόλος πρώτου βαθμού, οπότε η πράξη διώκεται σε βαθμό κακουργήματος. Ηδη δε, με την τροποποίηση του ως άνω άρθρου 310, με το <ref href="/akn/gr/act/law/2021/4855/!main#art_66">άρθρο 66 του ν.4855/2021</ref>, επανήλθε σε πολύ μεγάλο βαθμό η ρύθμιση του παλαιού <ref href="/akn/gr/act/presidentialDecree/1985/283/!main">ΠΚ</ref> και ήρθη το αξιολογικό άτοπο, που είχε δημιουργηθεί να μη τιμωρείται με τη διάταξη του πιο πάνω άρθρου 310 του νέου <ref href="/akn/gr/act/presidentialDecree/1985/283/!main">ΠΚ</ref>, αλλά μόνο με την ποινή της επικίνδυνης σωματικής βλάβης (309 <ref href="/akn/gr/act/presidentialDecree/1985/283/!main">ΠΚ</ref>), [όπως άλλωστε, ρητά αναφερόταν στην αιτιολογική έκθεση του νέου <ref href="/akn/gr/act/presidentialDecree/1985/283/!main">ΠΚ</ref> (<ref href="/akn/gr/judgment/SCCC/2020/454/!main">ΑΠ 454/2020</ref>)], ο δράστης απλής σωματικής βλάβης, αν προκαλούσε από αμέλειά του, λόγω της σφοδρότητας του κτυπήματος, βαριά σωματική βλάβη στον παθόντα. Περαιτέρω, κατά το άρθρο 311 του νέου <ref href="/akn/gr/act/presidentialDecree/1985/283/!main">ΠΚ</ref>, οι διατάξεις του οποίου είναι πανομοιότυπες με εκείνες του αντίστοιχου άρθρου του παλαιού <ref href="/akn/gr/act/presidentialDecree/1985/283/!main">ΠΚ</ref> ''Αν η σωματική βλάβη είχε επακόλουθο το θάνατο του παθόντος, επιβάλλεται κάθειρξη έως δέκα έτη. Αν ο υπαίτιος επιδίωκε τη βαριά σωματική βλάβη του παθόντος επιβάλλεται κάθειρξη''. Η τελευταία βέβαια με βάση την ευμενέστερη διάταξη του άρθρου 52 παρ.2 του νέου <ref href="/akn/gr/act/presidentialDecree/1985/283/!main">ΠΚ</ref> κυμαίνεται από 5 έως 15 έτη αντί έως 20 ετών που προέβλεπε το αντίστοιχο άρθρο 52 παρ.3 του παλαιού <ref href="/akn/gr/act/presidentialDecree/1985/283/!main">ΠΚ</ref>. Από το συνδυασμό των διατάξεων των άρθρων 308 παρ.1 εδ.α', 310 παρ.1, 2 και 311 εδ.β' του νέου <ref href="/akn/gr/act/presidentialDecree/1985/283/!main">ΠΚ</ref>, όπως οι διατάξεις αυτές ίσχυαν πριν την τροποποίησή τους με το <ref href="/akn/gr/act/law/2021/4855/!main#art_66">άρθρο 66 του ν.4855/2021</ref>, προκύπτει ότι για τη στοιχειοθέτηση του εγκλήματος της θανατηφόρου βαριάς σωματικής βλάβης, κατά την έννοια του <ref href="/akn/gr/act/presidentialDecree/1985/283/!main#art_311">εδ.β' του άρθρου 311 ΠΚ</ref>, το οποίο είναι έγκλημα εκ του αποτελέσματος, απαιτείται εκτός από το δόλο (άμεσο α' βαθμού, κατ'<ref href="/akn/gr/act/presidentialDecree/1985/283/!main#art_27__par_1">άρθρο 27 παρ.1 εδ.α'ΠΚ</ref>) του δράστη για την πρόκληση βαριάς σωματικής βλάβης του παθόντος, από αυτές που ενδεικτικώς προσδιορίζονται στην παρ.2 του αρ.310 του <ref href="/akn/gr/act/presidentialDecree/1985/283/!main">ΠΚ</ref>, και αμέλεια, ως προς το βαρύτερο αποτέλεσμα του θανάτου, ο οποίος είχε ως αιτία τη βαριά πάθηση του σώματος ή της διάνοιας του παθόντος. Η επέλευση, συνεπεία της σωματικής βλάβης, του θανάτου του θύματος, ο οποίος όμως θάνατος αποδίδεται σε αμέλεια του δράστη, όπως αυτή διατυπώνεται στο <ref href="/akn/gr/act/presidentialDecree/1985/283/!main#art_28">άρθρο 28 ΠΚ</ref>, έχει ως συνέπεια τη βαρύτερη τιμωρία της σωματικής βλάβης, σύμφωνα με το άρθρο 29 του ιδίου Κώδικα, κατά το οποίο "στις περιπτώσεις που ο νόμος ορίζει ότι κάποια πράξη τιμωρείται με βαρύτερη ποινή όταν έχει ορισμένο αποτέλεσμα, η ποινή αυτή επιβάλλεται μόνο αν το αποτέλεσμα αυτό μπορεί να αποδοθεί σε αμέλεια του δράστη". Περαιτέρω, κατά το <ref href="/akn/gr/act/presidentialDecree/1985/283/!main#art_28">άρθρο 28 ΠΚ</ref>, για τη θεμελίωση αμέλειας, ως προς το τελευταίο αποτέλεσμα, απαιτείται να διαπιστωθεί α) ότι ο δράστης δεν κατέβαλε την απαιτούμενη, κατ'αντικειμενική κρίση, προσοχή, την οποία οφείλει να καταβάλει κάθε συνετός και ευσυνείδητος άνθρωπος που βρίσκεται υπό τις ίδιες πραγματικές καταστάσεις με βάση τους νομικούς κανόνες, τις συνήθειες που επικρατούν στις συναλλαγές, την κοινή πείρα, τη συνήθη πορεία των πραγμάτων και τη λογική, β) ότι αυτός, με βάση τις προσωπικές του περιστάσεις, ιδιότητες γνώσεις και ικανότητες, ως εκ της υπηρεσίας ή του επαγγέλματός του, μπορούσε να προβλέψει και αποφύγει το αποτέλεσμα το οποίο είτε δεν προείδε είτε το προέβλεψε μεν πίστευε όμως ότι θα απεφεύγετο και γ) ότι υπάρχει αιτιώδης σύνδεσμος μεταξύ της ενέργειας ή παράλειψης του δράστη και του επελθόντος αποτελέσματος του θανάτου του θύματος. Ως προς την έννοια της αμέλειας, η διάταξη του <ref href="/akn/gr/act/presidentialDecree/1985/283/!main#art_28">άρθρου 28 ΠΚ</ref> διακρίνει δύο είδη αμέλειας 1) την αμέλεια χωρίς συνείδηση, όπου ο δράστης δεν προβλέπει το εγκληματικό αποτέλεσμα, ενώ θα μπορούσε να το προβλέψει και να το αποφύγει, αν κατέβαλε την επιβαλλόμενη από το νόμο προσοχή και 2) τη συνειδητή αμέλεια (ενσυνείδητη αμέλεια) όπου ο δράστης προβλέπει ότι από τη συμπεριφορά του μπορεί να προέλθει το εγκληματικό αποτέλεσμα, αλλά το αποκρούει και ενεργεί, γιατί πιστεύει ότι δεν θα επέλθει και το Δικαστήριο πρέπει να εκθέτει στην απόφασή του αν για το βαρύτερο αποτέλεσμα συνέτρεξε αμέλεια του δράστη ως και τον βαθμό αυτής (<ref href="/akn/gr/judgment/SCCC/2022/962/!main">ΑΠ 962/2022</ref>,<ref href="/akn/gr/judgment/SCCC/2020/788/!main"> ΑΠ 788/2020</ref>). Εξάλλου, η καταδικαστική απόφαση έχει την απαιτούμενη κατά τα άρθρα <ref href="/akn/gr/act/constitution/2001/!main#art_93">93</ref> παρ.<ref href="/akn/gr/act/constitution/2001/!main#art_93__par_3">3</ref> του <ref href="/akn/gr/act/constitution/2001/!main">Συντάγματος</ref> και <ref href="/akn/gr/act/presidentialDecree/1986/258/!main#art_139">139</ref> του <ref href="/akn/gr/act/presidentialDecree/1986/258/!main">Κώδικα Ποινικής Δικονομίας</ref> ειδική και εμπεριστατωμένη αιτιολογία, η έλλειψη της οποίας ιδρύει τον από το άρθρο 510 παρ. 1 στοιχ. Δ' του ιδίου Κώδικα λόγο αναιρέσεως, όταν αναφέρονται σε αυτή με σαφήνεια, πληρότητα και χωρίς αντιφάσεις ή λογικά κενά τα πραγματικά περιστατικά που προέκυψαν από την ακροαματική διαδικασία, στα οποία στηρίχθηκε η κρίση του Δικαστηρίου για τη συνδρομή των αντικειμενικών και υποκειμενικών στοιχείων του εγκλήματος, οι αποδείξεις (αποδεικτικά μέσα) που τα θεμελίωσαν και οι νομικές σκέψεις υπαγωγής των περιστατικών αυτών στην ουσιαστική ποινική διάταξη που εφαρμόσθηκε. Προκειμένου δε για το έγκλημα της θανατηφόρου σωματικής βλάβης του <ref href="/akn/gr/act/presidentialDecree/1985/283/!main#art_311">άρθρου 311 ΠΚ</ref>, πρέπει επί πλέον, για τη θεμελίωση της υποκειμενικής του υποστάσεως, να αιτιολογείται και ο δόλος του δράστη, ήτοι ο σκοπός αυτού που κατευθύνεται στην παραγωγή της σωματικής κακώσεως ή βλάβης της υγείας του άλλου, ο οποίος μπορεί να είναι και ενδεχόμενος, (στην περίπτωση α' του ως άνω άρθρου), που όμως πρέπει να προσδιορίζεται σαφώς στην απόφαση, καθώς επίσης να αναφέρεται σε αυτή ότι το βαρύτερο αποτέλεσμα, που επήλθε, οφείλεται σε αμέλεια του κατηγορουμένου και να καθορίζεται ποιο είδος αμελείας (συνειδητής ή μη) συνέτρεξε. Για την ύπαρξη τέτοιας αιτιολογίας είναι παραδεκτή η αλληλοσυμπλήρωση του αιτιολογικού με το διατακτικό, που αποτελούν ενιαίο σύνολο. Ως προς τα αποδεικτικά μέσα, που ελήφθησαν υπόψη από το δικαστήριο για την καταδικαστική του κρίση, για την πληρότητα της αιτιολογίας αρκεί ο κατ' είδος προσδιορισμός τους (μάρτυρες, έγγραφα κλπ) χωρίς να απαιτείται και αναλυτική παράθεση τους και μνεία του τί προκύπτει από το καθένα χωριστά, πρέπει όμως να προκύπτει, ότι το δικαστήριο τα έλαβε υπόψη και τα συνεκτίμησε όλα και όχι μόνο μερικά από αυτά κατ' επιλογή. Ακόμη, δεν είναι απαραίτητη η αξιολογική συσχέτιση και η σύγκριση των διαφόρων αποδεικτικών μέσων και των μαρτυρικών καταθέσεων μεταξύ τους ούτε χρειάζεται να προσδιορίζεται ποιό βάρυνε περισσότερο για τον σχηματισμό της δικανικής κρίσης. Όταν δεν εξαίρονται ορισμένα από τα αποδεικτικά μέσα δεν σημαίνει ότι δεν ελήφθησαν υπόψη τα άλλα, αφού δεν εξαιρέθηκαν ρητά, ούτε ανακύπτει ανάγκη αιτιολόγησης γιατί δεν εξαίρονται τα άλλα, εντεύθεν και δεν αποτελεί λόγο αναίρεσης η εσφαλμένη εκτίμηση των αποδείξεων και ειδικότερα η εσφαλμένη εκτίμηση των μαρτυρικών καταθέσεων ή των αναγνωσθέντων εγγράφων, η παράλειψη αξιολόγησης και αναφοράς κάθε αποδεικτικού μέσου χωριστά και η παράλειψη συσχέτισης των αποδεικτικών μέσων, καθόσον στις περιπτώσεις αυτές με την επίφαση της έλλειψης αιτιολογίας, πλήττεται η αναιρετικώς ανέλεγκτη, περί τα πράγματα, κρίση του δικαστηρίου της ουσίας. Περαιτέρω, εσφαλμένη ερμηνεία ουσιαστικής ποινικής διατάξεως, που ιδρύει τον από το <ref href="/akn/gr/act/presidentialDecree/1986/258/!main#art_510__par_1">άρθρο 510 παρ. 1 στοιχ. Ε' του Κ.Π.Δ.</ref> λόγο αναιρέσεως υπάρχει, όταν το δικαστήριο της ουσίας αποδίδει σ' αυτή έννοια διαφορετική από εκείνη που πραγματικά έχει, ενώ εσφαλμένη είναι η εφαρμογή της, όταν το δικαστήριο δεν υπάγει σωστά τα δεκτά γενόμενα ως αποδειχθέντα πραγματικά περιστατικά στη διάταξη που εφαρμόσθηκε, αλλά και όταν η διάταξη αυτή παραβιάσθηκε εκ πλαγίου, για το λόγο ότι έχουν εμφιλοχωρήσει στο πόρισμα της αποφάσεως ασάφειες, αντιφάσεις ή λογικά κενά, με αποτέλεσμα να καθίσταται ανέφικτος ο έλεγχος από τον Άρειο Πάγο της ορθής ή μη εφαρμογής του νόμου, οπότε η απόφαση δεν έχει νόμιμη βάση.</p>
          </item>
          <item eId="motivation_list_1__item_2">
            <p>Στην προκειμένη περίπτωση, το Μικτό Ορκωτό Εφετείο ..., ως δευτεροβάθμιο Δικαστήριο, με την προσβαλλόμενη απόφασή του κήρυξε ένοχο τον αναιρεσείοντα και του επέβαλε ποινή κάθειρξης οκτώ (8) ετών, αφού δέχθηκε ότι συντρέχει στο πρόσωπό του η ελαφρυντική περίσταση του προηγούμενου σύννομου βίου (<ref href="/akn/gr/act/presidentialDecree/1985/283/!main#art_84__par_2">άρθρο 84 παρ.2 εδ.α'ΠΚ</ref>), που του είχε αναγνωρισθεί πρωτοδίκως, για την πράξη της θανατηφόρου βλάβης του θύματος, ο θάνατος του οποίου προκλήθηκε από ασυνείδητη αμέλεια του κατηγορουμένου, λόγω της βαριάς σωματικής βλάβης, την οποία επεδίωξε και του κατάφερε ο κατηγορούμενος και ήδη αναιρεσείων (<ref href="/akn/gr/act/presidentialDecree/1985/283/!main#art_311">άρθρο 311 εδ.β του ΠΚ</ref>). Όπως προκύπτει από το σκεπτικό της απόφασης αυτής, το Δικαστήριο της ουσίας, για να στηρίξει την καταδικαστική του κρίση, αφού έλαβε υπόψη του όλα τα αποδεικτικά μέσα, τα οποία κατ'είδος αναφέρει [ήτοι, τις ένορκες καταθέσεις των μαρτύρων κατηγορίας και υπεράσπισης στο ακροατήριο, που περιέχονται στα ενσωματωμένα στην προσβαλλόμενη απόφαση πρακτικά της δημόσιας συνεδριάσεώς του, τα πρακτικά της πρωτοβάθμιας δίκης και όλα ανεξαιρέτως τα έγγραφα, τα οποία αναγνώσθηκαν στο ακροατήριο, κατάλογος των οποίων καταχωρίσθηκε στα ίδια πρακτικά, σε συνδυασμό με την απολογία του κατηγορουμένου], διέλαβε στο σκεπτικό του επί λέξει τα εξής: "Ο κατηγορούμενος στις αρχές του έτους 2017 απασχολείτο ως αγροτοεργάτης στα χωράφια του Α. Μ. και διέμενε στις ... σε οικία που του είχε παραχωρήσει ο εργοδότης του. Με τον ομοεθνή του αλβανό υπήκοο K. P. είχε προσωπική αντιδικία, καθώς αυτός πίστευε ότι ο κατηγορούμενος τον συκοφαντούσε, ισχυριζόμενος σε κοινούς γνωστούς ομοεθνείς τους ότι ήταν ο δράστης κλοπής προσωπικών του αντικειμένων (φορτιστή και ακουστικών κινητού τηλεφώνου και ενός καπέλου). Εξαιτίας αυτής της αντιδικίας, την ...-2017 και περί ώρα ..., ο K. P. συνεπλάκη με τον κατηγορούμενο πλησίον της οικίας όπου διέμενε ο τελευταίος, πάνω σε ένα γεφυράκι, που απείχε περί τα 15 μέτρα από την οικία. Ήταν δε τέτοιας σφοδρότητας και μανίας τα εκατέρωθεν χτυπήματα που επέφεραν ο ένας στον άλλον με γρόνθους και κλωτσιές ανεξέλεγκτα σε ευπαθή σημεία του σώματος και στο κεφάλι που κάποια στιγμή έπεσαν από το γεφυράκι εντός του παρακείμενου αύλακα, όπου συνέχισαν να χτυπιούνται μανιωδώς. Η σφοδρότητα των γρονθοκοπημάτων που επέφερε ο κατηγορούμενος στον K. P. είχε ως συνέπεια να υποστεί ρωγμώδες απαρεκτόπιστο κάταγμα στο δεξιό 5ο μετακάρπιο, κάκωση που δικαιολογείται όχι από τυχόν πτώση κατά τη διάρκεια της συμπλοκής, αλλά μόνον από την ένταση των επιθετικών γρονθοκοπημάτων που επέφερε στον αντίπαλό του ο κατηγορούμενος (βλ. σχ. κατάθεση μάρτυρα Σ. Τ., ιατροδικαστή που περιέχεται στην αναγνωσθείσα εκκαλουμένη απόφαση). Την ενέχουσα κίνδυνο ζωής αμφοτέρων συμπλοκή αντιλήφθηκε ο διερχόμενος από το σημείο μάρτυρας Γ. Κ., αλλά και ένας γείτονας, ομοεθνής τους, αμφότεροι δε οι ως άνω τρίτοι επιτακτικά τους ζήτησαν να σταματήσουν, μάλιστα δε ο Γ. Κ. απευθυνόμενος προς τους συμπλεκόμενους τους είπε ότι θα καλέσει την αστυνομία. Τότε οι δύο συμπλεκόμενοι απομακρύνθηκαν και ο κατηγορούμενος πήγε στην παρακείμενη οικία, όπου διέμενε, και ο K. P. απομακρύνθηκε προς άγνωστη κατεύθυνση. Φοβούμενος ο κατηγορούμενος την επιστροφή του K. P. προκειμένου να συνεχίσει τον καυγά και επειδή ήδη ένιωθε ενόχληση από τον επιθετικό του τραυματισμό στο χέρι αποφάσισε να ζητήσει τη βοήθεια του εργοδότη του Α. Μ. Πράγματι, ο κατηγορούμενος τηλεφώνησε περί ώρα 18:40' της ίδιας ημέρας (...-2017) στον εργοδότη του Α. Μ. και του ανέφερε για τη συμπλοκή με τον ομοεθνή του, για τον τραυματισμό του στο δεξί χέρι και ότι έχρηζε μεταφοράς στο Νοσοκομείο. Ο Α. Μ. ενημέρωσε τον κατηγορούμενο ότι απουσίαζε από τον οικισμό, όμως προκειμένου να τον συνδράμει ειδοποίησε τον γιό του Θ. Μ. να επισκεφθεί τον κατηγορούμενο. Ο τελευταίος μετέβη με το ΙΧ αυτοκίνητό του περί ώρα 19:00'της ιδίας ημέρας στην οικία, όπου διέμενε ο κατηγορούμενος και ο τελευταίος, αφού ξεκλείδωσε την πόρτα υποδέχθηκε τον Θ. Μ. και τον ενημέρωσε για το προηγηθέν περιστατικό με τον ομοεθνή και για τον τραυματισμό του στο χέρι. Ο Θ. Μ. υπέδειξε στον κατηγορούμενο να τον ακολουθήσει προκειμένου να τον μεταφέρει με το όχημά του στο ΚΥ ... Την ώρα που ετοιμαζόταν να επιβιβαστούν στο αυτοκίνητο, ξαναεμφανίσθηκε ο K. P., ο οποίος ήταν υπό την επήρεια οινοπνεύματος (βλ. την υπ'αριθμ.786/2017 εργαστηριακή έκθεση τοξικολογικής εξέτασης της Ιατροδικαστικής Υπηρεσίας Αθηνών) και επιχείρησε να επιτεθεί κατά του κατηγορουμένου, για να συνεχίσει τον διαπληκτισμό τους. Ο προστρέξας προς βοήθεια του κατηγορουμένου Θ. Μ. μπήκε ανάμεσα στον κατηγορούμενο και στον K. P., προκειμένου να αποτρέψει την εκ νέου συμπλοκή τους και ο K. P. προσπάθησε να τον απωθήσει, πλην όμως ο Θ. Μ. κατάφερε να τον ακινητοποιήσει. Τότε ο κατηγορούμενος παρατήρησε ότι στη ζώνη του παντελονιού του ο K. P. έφερε ένα μαχαίρι, που εν τέλει κατάφερε να του το αποσπάσει, γιατί ο Θ. Μ. τον κρατούσε ακινητοποιημένο. Ο Θ. Μ. αντιληφθείς την επικινδυνότητα μιας νέας συμπλοκής του κατηγορουμένου με τον K. P. τηλεφώνησε στον πατέρα του, από τον οποίο ζήτησε να ειδοποιήσει την αστυνομία άμεσα, ώστε να επιληφθεί του περιστατικού. Ακούγοντας και αντιλαμβανόμενος ο K. P. το ενδεχόμενο να εμπλακεί η αστυνομία, κατάφερε να ξεφύγει από τη θέση της ακινητοποίησης στην οποία είχε καταφέρει να τον φέρει ο Θ. Μ. και άρχισε να τρέχει. Αρχικά διέσχισε το παρακείμενο γεφυράκι και ακολούθως έστριψε δεξιά μετά από αυτό, τρέχοντας προς άγνωστη κατεύθυνση. Ο κατηγορούμενος αντιληφθείς την προσπάθεια φυγής του K. P., τον οποίο προηγουμένως είχε αφοπλίσει, άρχισε να τον καταδιώκει και κατάφερε να τον φτάσει 150 περίπου μέτρα πιο πέρα, όταν αυτός εισήλθε στην αυλή παρακείμενης οικίας, όπου διέμενε η εξετασθείσα μάρτυρας Ε. Μ. Να σημειωθεί ότι ο κατηγορούμενος όλως αντιφατικώς και προκειμένου να αποφύγει τις ποινικές του ευθύνες ισχυρίζεται ότι δεν ακολούθησε K. P., αλλά τον Θ. Μ., ο ισχυρισμός του όμως αυτός καταρρίπτεται από την αλληλουχία των γεγονότων, καθώς δεν μετέβη στο σημείο όπου κατέφυγε ο K. P. εποχούμενος του οχήματος του Θ. Μ., ως κατωτέρω θα αναλυθεί, πέραν δε τούτου η εξετασθείσα μάρτυρας Ε. Μ. κατέθεσε ότι πρώτον άκουσε τους ποδοβολισμούς και τη φασαρία από τα μαλώματα και μετά αντιλήφθηκε την έλευση του οχήματος που οδηγούσε ο Θ. Μ.. Εν τέλει ο K. P. κατευθύνθηκε στο υπόστεγο του αύλειου χώρου της εν λόγω οικίας, για να κρυφθεί πίσω από βαρέλια που υπήρχαν εκεί, πλην όμως ο κατηγορούμενος τον πρόφτασε και χωρίς να τον αποτρέψει ο πόνος που ένιωθε από τον επιθετικό τραυματισμό του, άρχισε εκ νέου να τον χτυπά με μπουνιές και κλωτσιές στο κεφάλι, τον θώρακα και το υπόλοιπο σώμα του, σκοπεύοντας να επιφέρει τον βαρύ τραυματισμό του. Πράγματι συνεπεία των χτυπημάτων με τα χέρια και τα πόδια που επέφερε ο κατηγορούμενος στην κεφαλή του K. P. προκλήθηκε σ'αυτόν βαριά κρανιοεγκεφαλική κάκωση, με συνέπεια την πρόκληση υπαραχνοειδούς εγκεφαλικής αιμορραγίας, που οδήγησε εν τέλει στον θάνατό του. Εν τω μεταξύ λεπτά αργότερα, κατέφθασε στο σημείο της τελευταίας αυτής συμπλοκής (δηλ. στο αύλειο χώρο της οικίας της Ε. Μ.) ο Θ. Μ., οδηγώντας το αυτοκίνητό του, με το οποίο είχε αρχικά μεταβεί στην οικία του κατηγορουμένου, προκειμένου να τον μεταφέρει στο ΚΥ ..., καθώς όταν διαπίστωσε ότι ο κατηγορούμενος καταδίωκε τον τραπέντα σε φυγή K. P., φοβήθηκε ότι θα επανασυμπλακούν με απρόβλεπτες συνέπειες, δεδομένου ότι γνώριζε ότι ο κατηγορούμενος είχε στην κατοχή του και το μαχαίρι που προηγουμένως είχε αποσπάσει από τον K. P. Η ολιγόλεπτη μεταγενέστερη άφιξη του Θ. Μ. στο σημείο οφείλεται στο γεγονός ότι χρειάστηκε πρώτα να προβεί σε αναστροφή με το αυτοκίνητό του έμπροσθεν της οικίας του κατηγορουμένου και ακολούθως, να διασχίσει τον αύλακα που χώριζε τον χωμάτινο δρόμο της οικίας αυτής με τον ασφαλτοστρωμένο δημοτικό δρόμο από την άλλη πλευρά του αύλακα, μέσω ενός άλλου γεφυριού (το προαναφερθέν γεφυράκι κατά την αρχική συμπλοκή στο ύψος της οικίας του κατηγορουμένου είχε σκαλοπάτια, που δεν επέτρεπαν τη διέλευση του αυτοκινήτου), που χώριζε τους δύο αυτούς δρόμους, αναγκάζοντάς τον έτσι να καλύψει μια απόσταση επιπλέον 150-200 μέτρων από το σημείο που διέκρινε την τελευταία κίνηση απομάκρυνσης του καταδιωκόμενου από τον κατηγορούμενο θύματος. Κατά την άφιξή του στον αύλειο χώρο της εν λόγω οικίας ο Θ. Μ. διέκρινε το θύμα να βρίσκεται ξαπλωμένο στο τσιμεντένιο δάπεδο του υπόστεγου και τον κατηγορούμενο όρθιο και μισοσκυμμένο να τον χτυπά με μπουνιές και κλωτσιές ανεξέλεγκτα στο κεφάλι, στο θώρακα και στο υπόλοιπο σώμα του και εξερχόμενος του οχήματός του άρχισε να φωνάζει για να αποτρέψει το βίαιο επεισόδιο. Όταν προσέγγισε διαπίστωσε ότι ο K. P. ήταν λιπόθυμος, μη ανταποκρινόμενος σε εξωτερικά ερεθίσματα και αμέσως ξανατηλεφώνησε στον πατέρα του και του ζήτησε να ειδοποιήσει το ασθενοφόρο, ενώ προκειμένου να παράσχει πρώτες βοήθειες στον ευρισκόμενο στο έδαφος K. P. μετακίνησε αυτόν με τη βοήθεια του κατηγορουμένου προς τη βρύση, για να του ρίξουνε νερό, ώστε να συνέρθει, ενώ επιχείρησε να του κάνει μαλάξεις για να τον συνεφέρει. Ο κατηγορούμενος αντιληφθείς τη σοβαρότητα της κατάστασης στην οποία είχε περιαγάγει τον K. P. παρέδωσε το μαχαίρι, που έως τότε κρατούσε, στον Θ. Μ., για να το παραδώσει αυτός στην αστυνομία, κάτι που συνέβη λίγη ώρα αργότερα, όταν κατέφθασαν στο σημείο η αστυνομία με τον Α. Μ. Από τα προεκτεθέντα πραγματικά περιστατικά αποδεικνύεται ότι ο κατηγορούμενος με διαδοχικά δυνατά χτυπήματα που κατάφερε με τα χέρια και τα πόδια του, στο κεφάλι, στον θώρακα και το υπόλοιπο σώμα του K. P., του προκάλεσε κατά τα ανωτέρω, τις βαριές σωματικές βλάβες και την βαριά κρανιοεγκεφαλική κάκωση, με συνέπεια την πρόκληση υπαραχνοειδούς εγκεφαλικής αιμορραγίας, που οδήγησε αιτιακά στον θάνατό του, σημειουμένου ότι ο σκοπούμενος από τον κατηγορούμενο βαρύς τραυματισμός του θύματος ήταν καθοριστικός για τον επισυμβάντα θάνατό του, χωρίς η κατανάλωση οινοπνεύματος από το θύμα να διακόπτει τον αιτιώδη σύνδεσμο, ως αβασίμως ο κατηγορούμενος υποστηρίζει. Ειδικότερα, σύμφωνα με την 831/31-8-2017 ιατροδικαστική έκθεση νεκροψίας-νεκροτομής της Ιατροδικαστικής Υπηρεσίας Αθηνών, το θύμα εμφάνιζε κατά την εξέτασή του την 6-4-2017, εκδορά στη μετωπιαία χώρα δεξιά, εκχύμωση μετά εκδοράς στο άνω βλέφαρο του δεξιού οφθαλμού, εκχύμωση στο άνω βλέφαρο του αριστερού οφθαλμού, εκδορά μήκους 1 εκ. στη δεξιά ζυγωματική χώρα, εκδορά μήκους 2 εκ. στην αριστερή ζυγωματική χώρα, 11 εκδορές μήκους 0,2 - 3 εκ. στη δεξιά πρόσθια και αριστερή τραχηλική χώρα μετά συνοδών μικρών εκχυμώσεων, εκχύμωση στη ραχιαία επιφάνεια της ρινός μετά συνοδού κηλίδωσης των ρινικών κοιλοτήτων από αίμα, εκχύμωση μετά εκδοράς στο ύψος του λοβού του δεξιού ωτός, διάσπαρτες εκχυμώσεις στη δεξιά κατ' αγκώνα άρθρωση, εκχύμωση μετά εκδοράς στη ραχιαία επιφάνεια της δεξιάς άκρας χειρός, εκχύμωση στη ραχιαία επιφάνεια της αριστεράς άκρας χειρός, διάσπαρτες εκδορές στην οπίσθια επιφάνεια του δεξιού ημιθωρακίου, την κοκκυγική χώρα και τη δεξιά γλουτιαία χώρα, δερματοστιξία στην έσω επιφάνεια του αριστερού βραχίονα. Επίσης, παρουσίαζε αιμορραγικές διηθήσεις στην επικράνιο απονεύρωση της δεξιάς μετωπιαίας χώρας, τις κροταφικές χώρες αφμοτεροπλεύρως και την ινιακή χώρα, εκτεταμένη υπαραχνοειδή αιμορραγία, εγκεφαλική αιμορραγία και παρεγκεφαλιδική αιμορραγία, καθώς και πνευμονικό οίδημα, πνευμονική συμφόρηση και πνευμονορραγία λόγω θλάσης του πνευμονικού παρεγχύματος. Σύμφωνα εξάλλου, με το 3.126/10-11-2017 έγγραφο της Ιατροδικαστικής Υπηρεσίας Αθηνών, οι περιγραφείσες εκδορές, που διαπιστώθηκαν κατά το νεκροψιακό έλεγχο του θύματος, είναι συμβατές με πρόκληση διά των χειρών, οι δε περιγραφείσες στην έκθεση νεκροψίας κακώσεις (εκδορές και εκχυμώσεις) κεφαλής συνδέονται με τα νεκροτομικά ευρήματα αυτής (υπαραχνοειδής εγκεφαλική και παρεγκεφαλιδική αιμορραγία), που αποτέλεσαν και την αιτία θανάτου του θύματος, συνεπικουρούμενου και από την πνευμονορραγία, λόγω θλάσης του πνευμονικού παρεγχύματος, που διαπιστώθηκε από την ιστολογική εξέταση, ενώ ο μηχανισμός πρόκλησης των ως άνω κακώσεων είναι συμβατός με θλων-αμβλύ όργανο (πλήγμα με τα χέρια, πόδια ή και με ενδεχόμενη χρήση θλώντος -αμβλέος αντικειμένου). Εξάλλου, από την ως άνω πολλαπλότητα και βαρύτητα των επενεχθεισών σωματικών βλαβών σε βάρος του K. P., προκύπτει αβίαστα ότι σκοπός του κατηγορουμένου ήταν να προκαλέσει στο θύμα βαριά σωματική βλάβη, το δε επελθόν, βαρύτερο του σκοπούμενου, αποτέλεσμα, δηλαδή ο θάνατος του K. P. οφείλεται σε μη συνειδητή αμέλεια του κατηγορουμένου, η οποία συνίσταται στο ότι, αν κατέβαλλε την απαιτούμενη προσοχή, την οποία όφειλε να καταβάλει, όπως θα έπραττε κάθε μέσος συνετός άνθρωπος υπό παρόμοιες συνθήκες, με βάση την κοινή πείρα και λογική, θα μπορούσε να προβλέψει ότι τα χτυπήματά του, τα οποία επέφερε με σφοδρότητα λόγω και του νεανικού του σφρίγους και σε πολλά και ευπαθή μέρη του σώματος του θύματος, θα μπορούσαν να επιφέρουν το βαρύτατο αποτέλεσμα και δη, τον θάνατο αυτού. Εάν λοιπόν, ο κατηγορούμενος κατέβαλλε την δέουσα επιμέλεια και προσοχή-επιβαλλόμενη από τις συγκεκριμένες περιστάσεις (η τελική φάση της συμπλοκής τους έλαβε χώρα σε χρονικό σημείο που δεν συνέτρεχε λόγος, καθώς αναμενόταν η έλευση της αρμόδιας αστυνομικής αρχής, που είχε ειδοποιηθεί να επιληφθεί του συμβάντος, το θύμα είχε σε προηγούμενη φάση αφοπλισθεί και είχε τραπεί σε φυγή και ο κατηγορούμενος είχε αρωγό του τον Θ. Μ. που επιτυχώς είχε αποτρέψει προηγούμενη προσπάθεια επίθεσης του θύματος σε βάρος του κατηγορουμένου), τις προσωπικές γνώσεις, την ηλικία των 26 ετών και τις ικανότητές του (εργάτης σε χειρονακτικές εργασίες), θα μπορούσε αφενός να μην πλήξει τον παθόντα σε καίρια σημεία του σώματός του, κυρίως όμως, τα κτυπήματα αυτά να είναι λιγότερο ισχυρά, κάτι που ευχερώς θα μπορούσε να πράξει, ειδικά όταν το θύμα κείτονταν ξαπλωμένο στο δάπεδο του υπόστεγου του αύλειου χώρου της οικίας της Ε. Μ., ώστε να αποφευχθεί το θανατηφόρο αποτέλεσμα. Αποδεικνύεται επομένως άμεση και αιτιώδης σύνδεση των πράξεων του κατηγορουμένου με το επελθόν αποτέλεσμα του θανάτου, το οποίο αυτός, όμως, δεν σκοπούσε, ούτε αποδεχόταν, ούτε προέβλεψε, από έλλειψη της προσοχής, την οποία όφειλε κατά τις περιστάσεις και μπορούσε να καταβάλει, ως ενδεχόμενο της ενέργειάς του. Εξάλλου, ο κατηγορούμενος όλως αντιφατικώς με την απολογία του ενώπιον του πρωτοβαθμίου Δικαστηρίου (βλ. αναγνωσθείσα εκκαλούμενη απόφαση), κατά την οποία αποδέχθηκε ότι ο Θ. Μ. δεν χτύπησε το θύμα, ισχυρίστηκε ενώπιον του παρόντος δευτεροβαθμίου Δικαστηρίου ότι τα κρίσιμα για τη ζωή του θύματος κτυπήματα τα κατάφερε σε βάρος του ο Θ. Μ. Όμως, ήδη αμετάκλητα με την εκκαλούμενη απόφαση κρίθηκε ότι ο Θ. Μ. δεν τέλεσε οιαδήποτε πράξη, που να στοιχειοθετεί αντικειμενικά και υποκειμενικά την αποδοθείσα σε βάρος του κατηγορία της ανθωποκτονίας από κοινού, σε ήρεμη ψυχική κατάσταση ή άλλο αδίκημα σωματικής βλάβης σε βάρος του θύματος και επομένως, το παρόν Δικαστήριο κωλύεται να επανεξετάσει τα ίδια πραγματικά περιστατικά για τα οποία υπάρχει αμετάκλητη δικαστική κρίση. Περαιτέρω, απορριπτέος ως ουσιαστικά αβάσιμος τυγχάνει ο αυτοτελής ισχυρισμός του κατηγορουμένου ότι, κατά την τέλεση της πιο πάνω πράξης του τελούσε σε κατάσταση άμυνας, καθόσον κατά το χρόνο που ο κατηγορούμενος επέφερε τα καθοριστικά χτυπήματα που οδήγησαν αιτιακά στο θάνατο του K. P. στον αύλειο χώρο της οικίας της Ε. Μ., δεν υπήρχε παρούσα και ενεργής επίθεση εκ μέρους του θύματος, αφού ο κατηγορούμενος, κατά τα προεκτεθέντα, είχε μετά από καταδίωξη ακινητοποιήσει το θύμα και του επέφερε ανέλεγκτα χτυπήματα, σε προηγούμενο χρόνο είχε αφοπλίσει το θύμα και μάλιστα ο ίδιος έφερε πάνω του το μαχαίρι, ενώ επίκειτο η άφιξη της αστυνομίας, προκειμένου να επιληφθεί του συμβάντος. Η απόφαση του κατηγορουμένου να καταδιώξει τον K. P., χωρίς να περιμένει την άφιξη της αστυνομίας, ή έστω χωρίς να αναμένει να κινηθεί προς ανεύρεσή του μαζί με τον Θ. Μ. και με δεδομένο ότι ο K. P. δεν θα προλάβαινε χρονικά να απομακρυνθεί πεζός όντας από τον οικισμό των ..., καταδεικνύει ότι είχε πρόθεση από εκδικητικότητα να συμπλακεί εκ νέου με τον K. P. προκειμένου να τον κατατροπώσει και δεν είχε σκοπό να αποκρούσει επίθεση παρούσα, καθώς δεν υπήρχε τέτοια περίπτωση. Επομένως, η προπεριγραφείσα εγκληματική συμπεριφορά του κατηγορουμένου πληροί, κατά τα προεκτεθέντα, την αντικειμενική και υποκειμενική υπόσταση του εγκλήματος της σκοπούμενης βαριάς σωματικής βλάβης του <ref href="/akn/gr/act/presidentialDecree/1985/283/!main#art_311">άρθρου 311 εδ.β' ΠΚ</ref>, απορριπτομένου του ισχυρισμού του κατηγορουμένου ότι τέλεσε το αδίκημα της απλής θανατηφόρας σωματικής βλάβης, που τυποποιείται στο <ref href="/akn/gr/act/presidentialDecree/1985/283/!main#art_311">άρθρο 311 εδ.α' ΠΚ</ref> και πρέπει ο κατηγορούμενος να κηρυχθεί ένοχος της για την πράξη της βαριάς σωματικής βλάβης που επεδίωκε και είχε ως επακόλουθο τον θάνατο του παθόντος (<ref href="/akn/gr/act/presidentialDecree/1985/283/!main#art_311">άρθρο 311 εδ. β' ΠΚ</ref>), στο πρόσωπό του δε πρέπει να αναγνωρισθεί η ελαφρυντική περίσταση του <ref href="/akn/gr/act/presidentialDecree/1985/283/!main#art_84__par_2_1">άρθρου 84 παρ.2α ΠΚ</ref>, όπως δέχθηκε το πρωτοβάθμιο Δικαστήριο με την εκκαλούμενη απόφασή του". Ακολούθως, το Δικαστήριο της ουσίας, αφού, κατά τα άνω, απέρριψε ως αβάσιμο τον αυτοτελή ισχυρισμό του κατηγορουμένου περί κατάστασης αμύνης (<ref href="/akn/gr/act/presidentialDecree/1985/283/!main#art_22">άρθρο 22 ΠΚ</ref>), καθώς και τον αρνητικό ισχυρισμό του περί μεταβολής της κατηγορίας από εκείνη του <ref href="/akn/gr/act/presidentialDecree/1985/283/!main#art_311">εδ.β' του άρθρου 311 ΠΚ</ref> σε εκείνη του εδ.α' του ίδιου άρθρου, τον κήρυξε ένοχο, διαλαμβάνοντας στο διατακτικό του επί λέξει τα εξής: "ΚΗΡΥΣΣΕΙ τον κατηγορούμενο ομόφωνα ένοχο για την πράξη βαριάς σκοπούμενης βλάβης (<ref href="/akn/gr/act/presidentialDecree/1985/283/!main#art_311">άρθρο 311 εδ.β'ΠΚ</ref>) και ειδικότερα: στις ... την 5-4-2017 και περί ώρα 19:20' με πρόθεση προξένησε σε άλλον βαριά σωματική βλάβη, που είχε ως επακόλουθο τον θάνατο του παθόντος, επιδιώκοντας την πρόκληση της βαριάς σωματικής βλάβης αυτού. Ειδικότερα, στον ως άνω τόπο και χρόνο, και αφού είχε λάβει προηγουμένως χώρα έντονος διαπληκτισμός και συμπλοκή ανάμεσα στο θύμα, K. P. του S., αλβανικής καταγωγής και στον ως άνω κατηγορούμενο, D. S. του H., επίσης αλβανικής καταγωγής, έξω από την οικία του τελευταίου, καταδίωξε πεζός το θύμα, παρά το γεγονός ότι είχε ειδοποιηθεί σχετικώς η αστυνομική αρχή από τον Θ. Μ., μέχρι την αυλή της οικίας της Ε. Μ., που ευρίσκετο σε απόσταση περίπου 130 μ. από το σημείο της αρχικής συμπλοκής του θύματος με τον ως άνω κατηγορούμενο, όπου και είχε προστρέξει το θύμα, το εντόπισε και του επέφερε, με πρόθεση διαδοχικά χτυπήματα στο κεφάλι, προκαλώντας του βαριά κρανιοεγκεφαλική κάκωση, με συνέπεια την πρόκληση υπαραχνοειδούς εγκεφαλικής αιμορραγίας, που οδήγησε αιτιακά στον θάνατό του". Στη συνέχεια, αφού δέχθηκε την αναγνωρισθείσα πρωτοδίκως συνδρομή στο πρόσωπο του κατηγορουμένου της ελαφρυντικής περίστασης του προτέρου συννόμου βίου του άρθρου 84 παρ.2 στοιχ.α'<ref href="/akn/gr/act/presidentialDecree/1985/283/!main">ΠΚ</ref>, ενώ απέρριψε την αιτηθείσα από τον κατηγορούμενο αναγνώριση συνδρομής στο πρόσωπό του της ελαφρυντικής περίστασης της καλής συμπεριφοράς για σχετικά μεγάλο διάστημα μετά την τέλεση της πράξης του άρθρου 84 παρ.2 στοιχ.ε' του <ref href="/akn/gr/act/presidentialDecree/1985/283/!main">ΠΚ</ref>, του επέβαλε ποινή κάθειρξης οκτώ (8) ετών. Με τις παραδοχές αυτές, οι οποίες διαλαμβάνονται στο σκεπτικό σε συνδυασμό με όσα αναφέρονται στο διατακτικό της προσβαλλόμενης αποφάσεως, που παραδεκτά αλληλοσυμπληρώνονται, η εν λόγω απόφαση περιέχει την επιβαλλόμενη, κατά τα άνω, ειδική και εμπεριστατωμένη αιτιολογία, αφού αναφέρονται σ' αυτή, με σαφήνεια, πληρότητα, χωρίς αντιφάσεις ή λογικά κενά και κατά τρόπο επιτρέποντα τον αναιρετικό έλεγχο, τα πραγματικά περιστατικά, τα οποία αποδείχθηκαν από την ακροαματική διαδικασία και συγκροτούν την αντικειμενική και υποκειμενική υπόσταση του παραπάνω εγκλήματος της θανατηφόρου βλάβης του θύματος, ο θάνατος του οποίου επήλθε εξ αμελείας του κατηγορουμένου, από τη βαριά σωματική βλάβη που επεδίωξε και επέφερε ο τελευταίος στο θύμα του, πράξη, για την οποία καταδικάστηκε ο κατηγορούμενος και ήδη αναιρεσείων, με παράθεση όλων των στοιχείων, που απαρτίζουν τη νομοτυπική μορφή του εγκλήματος τούτου, οι αποδείξεις, που τα θεμελιώνουν, καθώς και οι συλλογισμοί, με βάση τους οποίους το Δικαστήριο της ουσίας έκανε την υπαγωγή των περιστατικών αυτών στην προπαρατεθείσα ουσιαστική ποινική διάταξη του <ref href="/akn/gr/act/presidentialDecree/1985/283/!main#art_311">άρθρου 311 εδ. β' Π.Κ.</ref>, σε συνδυασμό με εκείνες των άρθρων <ref href="/akn/gr/act/presidentialDecree/1985/283/!main#art_8__par_1">308 παρ.1</ref> και <ref href="/akn/gr/act/presidentialDecree/1985/283/!main#art_310">310</ref> του <ref href="/akn/gr/act/presidentialDecree/1985/283/!main">ΠΚ</ref>, όπως η τελευταία ίσχυε πριν από την τροποποίησή της με το <ref href="/akn/gr/act/law/2021/4855/!main#art_66">άρθρο 66 του ν.4855/2021</ref>, ως ευμενέστερη για τον κατηγορούμενο, την οποία ορθά ερμήνευσε και εφάρμοσε και δεν παραβίασε ευθέως ή εκ πλαγίου, δηλαδή με ασαφείς, ελλιπείς ή αντιφατικές αιτιολογίες, οπότε δεν στέρησε την απόφασή του από νόμιμη βάση. Ειδικότερα, αναφέρονται στην αιτιολογία της προσβαλλόμενης απόφασης τα αποδεικτικά μέσα, κατά το είδος τους, [ ένορκες καταθέσεις των μαρτύρων κατηγορίας και υπεράσπισης στο ακροατήριο, που περιέχονται στα ενσωματωμένα στην προσβαλλόμενη απόφαση πρακτικά της δημόσιας συνεδριάσεως του Δικαστηρίου, τα πρακτικά της πρωτοβάθμιας δίκης και όλα ανεξαιρέτως τα έγγραφα, τα οποία αναγνώσθηκαν στο ακροατήριο, κατάλογος των οποίων καταχωρίσθηκε στα ίδια πρακτικά, σε συνδυασμό με την απολογία του κατηγορουμένου], από τα οποία το Δικαστήριο συνήγαγε τα περιστατικά που εκτέθηκαν και οδηγήθηκε στην καταδικαστική κρίση του, ενώ δεν υπήρχε κατά νόμον ανάγκη να παραθέσει αναλυτικά και να εκθέσει τι προκύπτει χωριστά από το καθένα από αυτά, ούτε να προβεί σε αξιολογική σύγκριση αυτών. Ειδικότερα, από τις παραδοχές της προσβαλλόμενης αποφάσεως, προκύπτει ότι αιτιολογείται πλήρως και με σαφήνεια η πρόθεση (άμεσος δόλος α' βαθμού) του κατηγορουμένου και ήδη αναιρεσείοντος για την πρόκληση στο θύμα βαριάς σωματικής βλάβης, με την παράθεση των περιστατικών που συγκροτούν την αντικειμενική και υποκειμενική υπόσταση του βασικού εγκλήματος και δη ότι, κατόπιν αντιδικίας μεταξύ του κατηγορουμένου και ήδη αναιρεσείοντος, αφενός και του θύματος, αφετέρου, με αφορμή διαδόσεις του πρώτου σε βάρος του τελευταίου, έλαβε χώρα συμπλοκή μεταξύ τους σε ένα γεφυράκι και στον αύλακα που αυτό διέσχιζε, σε απόσταση 15 μέτρων από την οικία του κατηγορουμένου, στα πλαίσια της οποίας (συμπλοκής) ο κατηγορούμενος επέφερε σφοδρά πλήγματα με γροθιές και κλωτσιές σε ευπαθή σημεία του σώματος και στο κεφάλι του θύματος, ότι η συμπλοκή μεταξύ των ανωτέρω επαναλήφθηκε με σφοδρότητα, μετά από διακοπή μιας και πλέον ώρας, στο υπόστεγο του αύλειου χώρου της κειμένης σε απόσταση 130 μ. από το σημείο της αρχικής συμπλοκής, οικίας της Ε. Μ., όπου το θύμα, μετά την επανεμφάνισή του, κατέφυγε καταδιωκόμενο από τον κατηγορούμενο και ήδη αναιρεσείοντα, προκειμένου να κρυφτεί, ενώ αυτό (θύμα) είχε ήδη αφοπλιστεί από τον κατηγορούμενο, ο οποίος κρατούσε ο ίδιος το μαχαίρι που του είχε αφαιρέσει από τη ζώνη του παντελονιού του και ενώ είχε ήδη κληθεί από τον Θ. Μ. η αρμόδια αστυνομική αρχή, γεγονός που γνώριζε ο αναιρεσείων κατηγορούμενος και περαιτέρω, ενώ το θύμα εκινείτο πεζή και δεν διέθετε όχημα για να μπορέσει να διαφύγει σε μεγάλη απόσταση από το χώρο, όπου έλαβε χώρα η αρχική συμπλοκή, πριν την άφιξη της αστυνομίας, η οποία είχε επιληφθεί του συμβάντος, ότι ο κατηγορούμενος και ήδη αναιρεσείων κατάφερε με σφοδρά πλήγματα στο κεφάλι και σε ευπαθή σημεία του σώματος του θύματος, να το ρίξει στο τσιμεντένιο έδαφος του υπόστεγου του αύλειου χώρου της οικίας της Ε. Μ., συνεχίζοντας διαδοχικά να γρονθοκοπεί το θύμα, ενώ αυτό έκειτο λιπόθυμο στο τσιμεντένιο έδαφος του υπόστεγου, χωρίς να εμποδίζεται στα γρονθοκοπήματα ο κατηγορούμενος από τον πόνο που αισθανόταν από το κάταγμα του 5ου μετακαρπίου της δεξιάς χειρός του, αφού, κατά τις παραδοχές της απόφασης, επρόκειτο για ρωγμώδες και αμετατόπιστο κάταγμα, που δεν εμπόδιζε τη χρήση του δεξιού χεριού από τον κατηγορούμενο και ήδη αναιρεσείοντα, παρά τον πόνο που αυτός αισθανόταν, προκλήθηκε δε από τη σφοδρότητα των επιθετικών του ιδίου προς το θύμα γρονθοκοπημάτων, ήδη κατά την αρχική συμπλοκή. Ετσι, προκάλεσε με τα χέρια και τα πόδια του και με πρόθεση στο θύμα βαρύτατη κρανιοεγκεφαλική κάκωση, από την οποία επήλθε υπαραχνοειδής εγκεφαλική και παρεγκεφαλιδική αιμορραγία, εξ αιτίας των οποίων επήλθε ο θάνατος του θύματος, συνεπικουρουμένων και από την πνευμονορραγία λόγω θλάσης, από τα γρονθοκοπήματα του κατηγορουμένου και ήδη αναιρεσείοντος, του πνευμονικού παρεγχύματος του θύματος και οι οποίες διαπιστώθηκαν με τις αναφερόμενες στο σκεπτικό της προσβαλλόμενης αποφάσεως ιατροδικαστικές εκθέσεις νεκροψίας και νεκροτομής, χωρίς να διακόπτει τον αιτιώδη αυτόν σύνδεσμο, η κατανάλωση οινοπνεύματος από το θύμα, που διαπιστώθηκε με την εργαστηριακή έκθεση τοξικολογικής εξέτασης, αφού, κατά τις παραδοχές της προσβαλλόμενης απόφασης, η κατανάλωση αυτή μπορεί μόνο να επιτείνει την υπαραχνοειδή εγκεφαλική αιμορραγία και όχι να την προκαλέσει. Αιτιολογείται πιο συγκεκριμένα, με την εν λόγω απόφαση το υποκειμενικό στοιχείο του άμεσου δόλου α' βαθμού (σκοπός) του κατηγορουμένου - αναιρεσείοντος για την πρόκληση βαριάς σωματικής βλάβης στο θύμα, με την παράθεση των περιστατικών, από τα οποία συνάγεται το στοιχείο αυτό και συγκεκριμένα: 'Οτι ο κατηγορούμενος αναιρεσείων από εκδικητικότητα, κατεδίωξε μόνος του σε απόσταση 130 μ.το θύμα που έτρεχε να κρυφτεί, ενώ το τελευταίο είχε αφοπλισθεί από τον ίδιο τον κατηγορούμενο από το μαχαίρι που κρατούσε, ενώ ανεμένετο η άφιξη της αστυνομικής αρχής, που είχε ειδοποιηθεί, εν γνώσει του κατηγορουμένου αναιρεσείοντος, από τον Θ. Μ., ο οποίος τον είχε βοηθήσει αποτελεσματικά να αποκρούσει επίθεση του θύματος εναντίον του και ακόμη, ενώ το θύμα, στερούμενο οχήματος, δεν μπορούσε να απομακρυνθεί σε μεγάλη απόσταση από τον επίμαχο χώρο πριν από την άφιξη της αστυνομίας, ότι ηθελημένα χρησιμοποίησε τα χέρια και τα πόδια του, ενώ το θύμα βρισκόταν ξαπλωμένο και λιπόθυμο στο τσιμεντένιο έδαφος του υπόστεγου του αύλειου χώρου της κατοικίας της Ε. Μ., έτσι ώστε να επιφέρει το ως άνω επιδιωκόμενο αποτέλεσμα. Τέλος σύμφωνα με τις παραδοχές της προσβαλλόμενης αιτιολογείται κυρίως ο άμεσος δόλος α' βαθμού (σκοπός) του κατηγορουμένου αναιρεσείοντος για την πρόκληση βαριάς σωματικής βλάβης στο θύμα από την πολλαπλότητα και τη σφοδρότητα, με την οποία αυτός έπληξε με τα χέρια και τα πόδια του, το θύμα σε πολύ ευαίσθητα σημεία του σώματός του (αγκώνες, οπίσθια επιφάνεια δεξιού ημιθωρακίου, κοκκυγική χώρα, γλουτιαία χώρα, τραχηλική χώρα) και στο κεφάλι (μετωπιαία χώρα, κροταφικές χώρες αμφιτεροπλεύρως, ινιακή χώρα, ζυγωματική χώρα, ραχιαία επιφάνεια ρινός), με συνέπεια να μην επέλθει μόνο η επιδιωκόμενη από τον κατηγορούμενο και ήδη αναιρεσείοντα βαριά σωματική βλάβη, αλλά να προκληθεί ακόμη ο θάνατος του θύματος. Ακόμη δε, επαρκώς αιτιολογείται στο σκεπτικό της προσβαλλόμενης αποφάσεως συμπληρούμενο και από το διατακτικό, χωρίς αντιφάσεις, η αμέλεια του κατηγορουμένου αναιρεσείοντος ως προς το επελθόν τούτο βαρύτερο αποτέλεσμα του θανάτου του θύματος, με προσδιορισμό του είδους αυτής ως άνευ συνειδήσεως αμέλειας και συγκεκριμένα, εκτίθεται ότι ο κατηγορούμενος - αναιρεσείων, αν και όφειλε, με βάση την ψυχοσωματική του υγεία και την προσωπικότητά του, τις προσωπικές γνώσεις, την ηλικία των 26 ετών και τις ικανότητές του (εργάτης σε χειρονακτικές εργασίες), να προβλέψει ότι τα ανωτέρω πλήγματα, με τα χέρια και τα πόδια του και τα σημεία του σώματος του θύματος, που έπληξε, μπορούσαν να έχουν ως αποτέλεσμα το θάνατο του τελευταίου, εν τούτοις, δεν τον προέβλεψε.</p>
          </item>
          <item eId="motivation_list_1__item_3">
            <p>Συνεπώς, αιτιολογείται επαρκώς και η ύπαρξη της αναγκαίας συνάφειας μεταξύ της επιδιωκόμενης βαριάς σωματικής βλάβης από πρόθεση και του βαρύτερου αποτελέσματος του θανάτου του θύματος, καθώς και ότι το αποτέλεσμα αυτό οφείλεται στην αμέλεια (ασυνείδητη) του αναιρεσείοντος - κατηγορουμένου, η οποία, όπως προαναφέρθηκε, κατά τα πραγματικά περιστατικά που τη συγκροτούν, εξειδικεύεται και προσδιορίζεται επαρκώς.</p>
          </item>
          <item eId="motivation_list_1__item_4">
            <p>Συνεπώς, τα όσα αντίθετα υποστηρίζονται από τον αναιρεσείοντα με τους δύο πρώτους λόγους της αιτήσεως αναιρέσεως, για εσφαλμένη ερμηνεία και εφαρμογή των προαναφερόμενων ουσιαστικών ποινικών διατάξεων, για έλλειψη νομίμου βάσεως και για έλλειψη ειδικής και εμπεριστατωμένης αιτιολογίας (<ref href="/akn/gr/act/presidentialDecree/1986/258/!main#art_510__par_1">άρθρο 510 παρ. 1 στοιχ. Ε' και Δ' του Κ.Ποιν.Δ</ref>.), είναι αβάσιμα. Περαιτέρω, με το 1ο σκέλος του τελευταίου ως άνω λόγου αναιρέσεως για έλλειψη αιτιολογίας (510 παρ.1 στοιχ.Δ' του ΚΠοινΔικ) πλήττεται η άνω προσβαλλόμενη απόφαση, επειδή με το σκεπτικό της έκανε δεκτό ότι ο αναιρεσείων επέφερε με τα χέρια του θανατηφόρα πλήγματα στο θύμα, σε όλα τα μέρη του σώματός του, παραδοχές οι οποίες, κατά την άποψη του αναιρεσείοντος, είναι αντίθετες με το περιεχόμενο των αναγνωσθέντων στο ακροατήριο του ανωτέρω δευτεροβαθμίου Δικαστηρίου της ουσίας εγγράφων και δη, του ιατρικού πιστοποιητικού του Νοσοκομείου ..., που αναφέρεται στο αμετατόπιστο ρωγμώδες κάταγμα 5ου μετακαρπίου δεξιάς χειρός, που, κατά τους ισχυρισμούς του, τον εμπόδιζε να επιφέρει θανατηφόρα πλήγματα στο θύμα, των ιατροδικαστικών εκθέσεων, στις οποίες αναφέρεται ότι δεν ανευρέθη στα χέρια του γενετικό υλικό του θύματος, που κατά τους ισχυρισμούς του αποδεικνύει ότι δεν ακούμπησε καθόλου το θύμα, της εργαστηριακής τοξικολογικής εξέτασης, σύμφωνα με την οποία το θύμα βρέθηκε θετικό στην κατανάλωση οινοπνεύματος, γεγονός που κατά τους ισχυρισμούς του, με τη συνεκτίμηση και της αναγνωσθείσας κατάθεσης του μάρτυρα ιατροδικαστή Τ. στο πρωτοβάθμιο Δικαστήριο, προκαλεί εγκεφαλική αιμορραγία και διέκοψε τον αιτιώδη σύνδεσμο μεταξύ της βαριάς αυτής σωματικής βλάβης (εγκεφαλικής αιμορραγίας), από την οποία προκλήθηκε εν τέλει, ο θάνατος του θύματος, αφενός και των πληγμάτων του ιδίου προς το θύμα, αφετέρου. Οι αιτιάσεις αυτές, με τις οποίες προβάλλεται αντίθεση των αποδεικτικών μέσων προς τις ουσιαστικές παραδοχές της προσβαλλόμενης αποφάσεως και διαφορετική αξιολόγηση αυτών, με την επίφαση δε της ελλείψεως αιτιολογίας και νομίμου βάσεως, πλήττουν την ανέλεγκτη, περί τα πράγματα, κρίση του Δικαστηρίου της ουσίας, είναι απαράδεκτες, αφού συνιστούν αμφισβήτηση των εις βάρος του αναιρεσείοντος ουσιαστικών παραδοχών της προσβαλλόμενης καταδικαστικής αποφάσεως και της ορθότητας του αποδεικτικού πορίσματός της και δεν αποτελούν αναιρετικές πλημμέλειες με την έννοια της ελλείψεως ειδικής και εμπεριστατωμένης αιτιολογίας. 'Αλλωστε, ως αντίφαση, η οποία συνεπάγεται έλλειψη αιτιολογίας και νόμιμης βάσης, νοείται η προκύπτουσα είτε μεταξύ των εκτιθέμενων στο σκεπτικό της αποφάσεως, είτε μεταξύ των τελευταίων και εκείνων που αναφέρονται στο διατακτικό αυτής, που στη συγκεκριμένη περίπτωση δεν διαπιστώνεται και όχι η τυχόν αντίθεση κάποιου αποδεικτικού μέσου προς τις ουσιαστικές παραδοχές και το πόρισμα της αποφάσεως, καθόσον το τελευταίο ανάγεται στην εκτίμηση των αποδείξεων, η οποία, όπως προαναφέρθηκε, δεν ελέγχεται αναιρετικά. Εξάλλου, η απαιτούμενη, από τις διατάξεις των άρθρων 93 παρ. 3 του Συντ και 139 του <ref href="/akn/gr/act/presidentialDecree/1986/258/!main">ΚΠΔ</ref>, ειδική και εμπεριστατωμένη αιτιολογία που πρέπει να παρατίθεται, εκτός από την κύρια επί της ενοχής απόφαση, τις οριστικές ή παρεμπίπτουσες αποφάσεις ή αυτές που η έκδοσή τους έχει αφεθεί στη διακριτική, ελεύθερη ή ανέλεγκτη κρίση του Δικαστηρίου, εκτείνεται και στους αυτοτελείς ισχυρισμούς, δηλαδή, αυτούς, που προβάλλονται από τον κατηγορούμενο ή το συνήγορό του, σύμφωνα και με τη διάταξη του <ref href="/akn/gr/act/presidentialDecree/1986/258/!main#art_171__par_2">άρθρου 171 παρ.2 του ΚΠΔ</ref> σε συνδυασμό με εκείνη του άρθρου 333 παρ.2 εδ. α' και β' ίδιου Κώδικα και κατατείνουν στην άρση του άδικου χαρακτήρα της πράξης ή στον αποκλεισμό ή στη μείωση της ικανότητας προς καταλογισμό ή στην εξάλειψη του αξιόποινου ή στη μείωση της ποινής, εφόσον όμως αυτοί προβάλλονται κατά τρόπο σαφή και ορισμένο, με όλα δηλαδή, τα πραγματικά περιστατικά, τα οποία είναι αναγκαία, κατά την οικεία διάταξη για τη θεμελίωσή τους, έτσι ώστε να μπορούν να αξιολογηθούν και σε περίπτωση αποδοχής, να οδηγούν στο ευνοϊκότερο για τον κατηγορούμενο συμπέρασμα. Τέτοιοι αυτοτελείς ισχυρισμοί η απόρριψη των οποίων πρέπει να αιτιολογείται ιδιαίτερα είναι και οι ισχυρισμοί του κατηγορουμένου περί συνδρομής στο πρόσωπό του ελαφρυντικών περιστάσεων από τις αναφερόμενες στο <ref href="/akn/gr/act/presidentialDecree/1985/283/!main#art_84__par_2">άρθρο 84 παρ.2 του ΠΚ</ref>, αφού η παραδοχή τους οδηγεί στην επιβολή μειωμένης κατά το άρθρο 83 του ίδιου Κώδικα ποινής (<ref href="/akn/gr/judgment/SCCC/2022/777/!main">ΑΠ 777/2022</ref>,<ref href="/akn/gr/judgment/SCCC/2020/433/!main"> ΑΠ 433/2020</ref>,<ref href="/akn/gr/judgment/SCCC/2020/189/!main"> ΑΠ 189/2020</ref>), την τυχόν συνδρομή των οποίων βεβαίως, το Δικαστήριο της ουσίας κατά τον ακροαματικό έλεγχο κάθε υπόθεσης, ερευνά αυτεπαγγέλτως, χωρίς, όμως, να είναι υποχρεωμένο να προβεί οίκοθεν στην αιτιολόγηση της μη συνδρομής τέτοιας περίπτωσης. Προϋπόθεση, όμως, της δυνατότητος αξιολόγησης και σε περίπτωση ευδοκίμησής τους, της επέλευσης του ευνοϊκότερου για τον κατηγορούμενο αποτελέσματος, είναι η προβολή των αυτοτελών ισχυρισμών κατά τρόπο σαφή και ορισμένο, δηλαδή με ανάπτυξή τους, κατά τα ουσιώδη στοιχεία της νομικής και πραγματικής θεμελίωσής τους, άλλως το Δικαστήριο της ουσίας δεν υπέχει υποχρέωση να απαντήσει επί των ισχυρισμών αυτών, συνεπώς δε, ούτε και να αιτιολογήσει ειδικώς την απόρριψή τους, ενώ δεν αρκεί για το ορισμένο του σχετικού ισχυρισμού η επίκληση της νομικής διάταξης που προβλέπει την ελαφρυντική περίσταση ή τον χαρακτηρισμό με τον οποίο είναι αυτή γνωστή στη νομική ορολογία. Ως ελαφρυντική περίσταση κατά το <ref href="/akn/gr/act/presidentialDecree/1985/283/!main#art_84__par_2">ανωτέρω άρθρο 84 παρ.2 του ΠΚ</ref>, θεωρείται μεταξύ άλλων, η προβλεπόμενη σ' αυτό υπό στοιχείο ε' ελαφρυντική περίσταση, "το ότι συμπεριφέρθηκε καλά για σχετικά μεγάλο διάστημα μετά την πράξη του, ακόμα και κατά την κράτησή του". Για την αναγνώριση της ελαφρυντικής αυτής περίστασης απαιτείται απόδειξη θετικής ατομικής και κοινωνικής συμπεριφοράς του υπαιτίου, με κριτήριο τη στάση του μέσου συνετού και νομοταγούς πολίτη, για σχετικά μεγάλο χρονικό διάστημα μετά την τέλεση της αξιόποινης πράξης, ως αποτέλεσμα πραγματικής επίγνωσης από αυτόν των συνεπειών της πράξης του και σταθερού εναρμονισμού του προς τις επιταγές της έννομης τάξης (<ref href="/akn/gr/judgment/SCCC/2022/188/!main">ΑΠ 188/2022</ref>,<ref href="/akn/gr/judgment/SCCC/2020/189/!main"> ΑΠ 189/2020</ref>,<ref href="/akn/gr/judgment/SCCC/2019/1555/!main"> ΑΠ 1555/2019</ref>). Η δυνατότητα της κατάφασης των προϋποθέσεων του <ref href="/akn/gr/act/presidentialDecree/1985/283/!main#art_84__par_2">άρθρου 84 παρ.2 στοιχ. ε' του ΠΚ</ref> ακόμα και κατά την κράτηση του καταδικασθέντος επιβάλλεται από τον ειδικοπροληπτικό σκοπό της ποινής κατά της ελευθερίας (<ref href="/akn/gr/judgment/SCCC/2019/1818/!main">ΑΠ 1818/2019</ref>). Η παραδοχή δε της συνδρομής της ελαφρυντικής αυτής περίστασης του <ref href="/akn/gr/act/presidentialDecree/1985/283/!main#art_84__par_2">άρθρου 84 παρ.2 εδ.ε' του ΠΚ</ref>, αναμφιβόλως τελεί υπό την αυτονόητη προϋπόθεση ότι η συμπεριφορά του εντός του σωφρονιστικού καταστήματος είναι προδήλως διακριτή της συνήθους συμπεριφοράς του κρατούμενου και η οποία συνέχεται με την εξαιρετική και οπωσδήποτε βελτίωση της συμπεριφοράς του. Η καλή δηλαδή, συμπεριφορά δεν εννοείται ως παθητικά καλή διαγωγή ή ως μη κακή ή μόνον ως απουσία παραβατικότητας. Περιλαμβάνει και τη θετική δραστηριότητα του υπαιτίου, η οποία εκδηλώνεται αυτοβούλως και όχι ως αποτέλεσμα φόβου ή καταναγκασμού και οπωσδήποτε να υπάρχει βελτίωση της συμπεριφοράς του (<ref href="/akn/gr/judgment/SCCC/2022/188/!main">ΑΠ 188/2022</ref>). Εξάλλου, λόγο αναίρεσης της απόφασης κατά το άρθρο 510 παρ.1 στοιχ.Ε' του <ref href="/akn/gr/act/presidentialDecree/1986/258/!main">ΚΠΔ</ref> αποτελεί και η εσφαλμένη ερμηνεία ή εφαρμογή ουσιαστικής ποινικής διάταξης. Εσφαλμένη ερμηνεία τέτοιας διάταξης υπάρχει, όταν το δικαστήριο αποδίδει σ' αυτή διαφορετική έννοια από εκείνη που πραγματικά έχει, εσφαλμένη δε εφαρμογή συντρέχει, όταν το δικαστήριο δεν υπήγαγε σωστά τα πραγματικά περιστατικά, που δέχθηκε ότι προέκυψαν από την αποδεικτική διαδικασία, στη διάταξη που εφάρμοσε. Στην προκειμένη περίπτωση, όπως προκύπτει από την επισκόπηση των πρακτικών της προσβαλλόμενης απόφασης, μετά την απαγγελία της περί ενοχής απόφασης του Δικαστηρίου, ο συνήγορος του αναιρεσείοντος ζήτησε να αναγνωρισθεί σ' αυτόν η ελαφρυντική περίσταση του <ref href="/akn/gr/act/presidentialDecree/1985/283/!main#art_84__par_2">άρθρου 84 παρ.2 εδ.ε' του ΠΚ</ref>, αναφερόμενος στο σχετικό έγγραφο που είχε καταθέσει ενώπιον του Δικαστηρίου της ουσίας, στο οποίο ισχυρίζεται σχετικώς επί λέξει ότι : " ...στο διάστημα των σχεδόν έξι (6) ετών που μεσολάβησε από την τέλεση των πράξεων που μου αποδίδονται έως και σήμερα, επέδειξα άριστη συμπεριφορά, χωρίς να έχω υποπέσει σε οποιαδήποτε έκνομη ενέργεια, ενώ δεν έχω διωχθεί ή τιμωρηθεί για καμιά αιτία. Αντίθετα, η συμπεριφορά μου ήταν η προσήκουσα, τόσο κατά το διάστημα της ολιγόμηνης προσωρινής μου κράτησης, όπου επέδειξα προσαρμοστικότητα στις συνθήκες της φυλακής, υπακοή στους Κανόνες και γενικά προσαρμοστικότητα και υπομονή όσο και στο διάστημα που μεσολάβησε από την αποφυλάκισή μου έως και σήμερα, οπότε και επέδειξα συμπεριφορά απολύτως συμβατή σύμφωνα με τα σύγχρονα κοινωνικά, επαγγελματικά και οικογενειακά πρότυπα, όπως αναλυτικά κατωτέρω εκτίθεται. Αποτελεί δε τούτη η συμπεριφορά μου προϊόν ελεύθερης βούλησής μου και ουχί αποτέλεσμα φόβου ή καταναγκασμού μου, δεδομένου ότι δεν εξαναγκάστηκα προς τούτο λόγω εγκλεισμού μου στις φυλακές. Ειδικότερα, όπως προκύπτει από έγγραφα συνημμένα στη δικογραφία αλλά και από αυτά που οψίμως προσκομίζονται ενώπιόν Σας, διάγω βίο απολύτως ανταποκρινόμενο στα σύγχρονα οικογενειακά, επαγγελματικά και κοινωνικά πρότυπα. Ειδικότερα, προκύπτει ότι διαμένω νόμιμα και μόνιμα με την οικογένειά μου στην Αθήνα, σε μισθωμένο διαμέρισμα επί της οδού ... ... [Οράτε προσκομιζόμενο αντίγραφο υποβληθείσας μίσθωσης ακινήτου της ..., ΣΧΕΤ.1]. Είμαι κάτοχος ειδικής βεβαίωσης νόμιμης διαμονής διά της οποίας μου παρέχεται δικαίωμα πρόσβασης στην μισθωτή απασχόληση [ΣΧΕΤ.2], ενώ απασχολούμαι επί σειρά ετών σε οικοδομικές εργασίες στην επιχείρηση του B. N. [ΣΧΕΤ. 3, 4, 5], ενώ είμαι απολύτως συνεπής στις φορολογικές μου υποχρεώσεις προκύπτει και από τα προσκομισθέντα εκκαθαριστικά σημειώματα των ετών 2018, 2019, 2020, 2021 [ΣΧΕΤ.6,7,8,9,10]. Τέλος είμαι παντρεμένος με την Ε. Ν. του Τ., με την οποία έχουμε αποκτήσει δύο κόρες, ηλικίας 6 και 3 ετών αντίστοιχα [οράτε προσκομιζόμενο σε επίσημη μετάφραση πιστοποιητικό οικογενειακής κατάστασης, ΣΧΕΤ.11 Καταδεικνύεται ως εκ τούτου, αναμφισβήτητα, ότι πέραν της μεμονωμένης πράξεως για την οποία φέρομαι ενώπιόν Σας, δεν προκύπτει περαιτέρω ανάμειξή μου σε άλλες παράνομες πράξεις αντίστοιχες ή που να υποδηλώνουν άτομο με βίαιες τάσεις ή ροπή για έκνομη συμπεριφορά. Τούτο συνεκτιμώμενο με τις συνθήκες υπό τις οποίες τελέστηκε η πράξη για την οποία κατηγορούμαι-αμυνόμενος και ουσιαστικά εξαναγκαζόμενος να εμπλακώ σε μία διαμάχη, την οποία δεν προκάλεσα, δεν επιδίωξα και δεν επιθυμούσα-αλλά και σε συνδυασμό με την μετέπειτα της πράξης επιδειχθείσα συμπεριφορά μου, όπου όχι μόνο διατήρησα την ακεραιότητά μου και δεν υπέπεσα σε κάποια έκνομη δραστηριότητα αλλά αντίθετα υπήρξα υπόδειγμα ήθους και εργατικότητας, καθώς συνέχισα να εργάζομαι συνεχώς και αδιαλείπτως, προκύπτει αναμφισβήτητα ότι η καλή συμπεριφορά μου εκτείνεται σε μεγάλο χρονικό διάστημα και γενομένη υπό καθεστώς ελευθερίας μου, αντανακλά τη γνήσια ψυχική μου στάση και παρέχει αυθεντική μαρτυρία για την ποιότητα του ήθους μου και της κοινωνικής μου προδιάθεσης. Το γεγονός δε ότι δεν βρισκόμουν σε ιδιαίτερο καθεστώς καταναγκασμού και υπακοής σε συγκεκριμένους κανόνες συμπεριφοράς, αλλά βρισκόμουν σε καθεστώς ελευθερίας, είναι ιδιαίτερης βαρύτητας και αντανακλά τη γνήσια ψυχική μου στάση. Δεδομένης συνεπώς της παρελεύσεως μεγάλου χρονικού διαστήματος από την τέλεση της πράξεως για την οποία κατηγορούμαι καθίσταται σαφές ότι η υπό κρίση εμπλοκή μου αποτελεί μεμονωμένη και εξαιρετική περίπτωση και συνεπώς, συντρέχει νόμιμος λόγος να αναγνωρισθεί από το Δικαστήριο Σας ότι συντρέχει στο πρόσωπό μου και το ελαφρυντικό της μετέπειτα επιδειχθείσας καλής συμπεριφοράς". Στον εν λόγω ισχυρισμό του κατηγορουμένου και ήδη αναιρεσείοντος, το Δικαστήριο απάντησε, και τον απέρριψε, διαλαμβάνοντας στην προσβαλλόμενη απόφαση, μετά την παράθεση εκτενών νομικών σκέψεων, την ακόλουθη, κατά πιστή μεταφορά, αιτιολογία: "Στην προκειμένη περίπτωση, ο κατηγορούμενος για τη θεμελίωση του εκ του <ref href="/akn/gr/act/presidentialDecree/1985/283/!main#art_84__par_2_5">άρθρου 84 παρ.2 ε ΠΚ</ref> αυτοτελούς ισχυρισμού του επικαλέστηκε, κατά συμπύκνωση, ότι για χρονικό έξι ετών μετά την τέλεση της πράξης συμπεριφέρθηκε καλά, αφού το μεν κατά τη διάρκεια της ολιγόμηνης προσωρινής κράτησής του επέδειξε προσαρμοστικότητα στις συνθήκες της φυλακής και υπακοή στους κανόνες, το δε κατά τη διάρκεια της ελεύθερης διαβίωσής του δεν υπέπεσε σε παραβατική συμπεριφορά, αφού έχει λευκό ποινικό μητρώο, εργάζεται νόμιμα, διαμένει μόνιμα με την αποτελούμενη από τη σύζυγό του και τις δύο ανήλικες θυγατέρες του οικογένειά του, σε μισθωμένη οικία και είναι συνεπής με τις υποχρεώσεις του προς το κράτος. Όμως, από την ίδια ως άνω αποδεικτική διαδικασία, ανεξαρτήτως του χρόνου που μεσολάβησε από την τέλεση της πράξεως, ενόψει και της βαρύτητάς της, δεν αποδείχθηκαν ιδιαίτερα πραγματικά περιστατικά, πέραν τα συνήθη για κάθε άνθρωπο (εργασία, δημιουργία οικογένειας κλπ), από τα οποία υποδηλώνεται η ουσιαστική μεταστροφή του κατηγορουμένου προς ενστερνισμό των κανόνων της ομαλής κοινωνικής συμβίωσης και προς αγαθοποιό δραστηριότητα, ώστε η στάση του να παρέχει αυθεντική μαρτυρία για την ποιότητα του ήθους του και της κοινωνικής προδιάθεσής του. Βάσει των ανωτέρω ο αυτοτελής ισχυρισμός για αναγνώριση των ελαφρυντικών περιστάσεων του <ref href="/akn/gr/act/presidentialDecree/1985/283/!main#art_84__par_2_5">άρθρου 84 παρ.2 ε'του ΠΚ</ref> στο πρόσωπο του κατηγορουμένου, ανεξαρτήτως της αοριστίας του, κρίνεται αβάσιμος στην ουσία του και απορριπτέος".</p>
          </item>
          <item eId="motivation_list_1__item_5">
            <p>Με τις παραδοχές αυτές το Δικαστήριο της ουσίας αιτιολόγησε πλήρως την κρίση του ότι δεν αποδείχθηκε ότι ο κατηγορούμενος, μετά την τέλεση της πράξης, συμπεριφέρθηκε καλά για σχετικά μεγάλο χρονικό διάστημα, επιδεικνύοντας αφενός μεν, ως κρατούμενος, συμπεριφορά προδήλως διακριτή της συνήθους συμπεριφοράς κρατούμενου, η οποία συνέχεται με την εξαιρετική και οπωσδήποτε βελτίωση της συμπεριφοράς του, αφετέρου δε, ως ελεύθερος, θετική ατομική και κοινωνική συμπεριφορά, ως συνέπεια πραγματικής επίγνωσης εκ μέρους του των συνεπειών της πράξης του, όπως απαιτεί η διάταξη του <ref href="/akn/gr/act/presidentialDecree/1985/283/!main#art_84__par_2">άρθρου 84 παρ.2 εδ.ε' του ΠΚ</ref>, την οποία ως εκ τούτου, ορθώς ερμήνευσε και εφάρμοσε. Επομένως, είναι αβάσιμος ο από το άρθρο 510 παρ.1 στοιχ. Δ' και Ε' τρίτος λόγος αναίρεσης, με τον οποίο πλήττεται η προσβαλλόμενη απόφαση για αναιτιολόγητη απόρριψη του αυτοτελούς ισχυρισμού του αναιρεσείοντος περί αναγνώρισης στο πρόσωπό της της ελαφρυντικής περίστασης του <ref href="/akn/gr/act/presidentialDecree/1985/283/!main#art_84__par_2">άρθρου 84 παρ.2 εδ.ε' του ΠΚ</ref> και για εσφαλμένη ερμηνεία και εφαρμογή της εν λόγω ουσιαστικής ποινικής διάταξης. Κατ' ακολουθίαν όλων των ανωτέρω, μη υπάρχοντος άλλου παραδεκτού λόγου αναιρέσεως προς έρευνα, πρέπει να απορριφθεί η κρινόμενη αίτηση αναιρέσεως και να επιβληθούν στον αναιρεσείοντα τα έξοδα της ποινικής διαδικασίας (<ref href="/akn/gr/act/presidentialDecree/1986/258/!main#art_578__par_1">άρθρο 578 παρ. 1 ΚΠΔ</ref>).</p>
          </item>
        </blockList>
      </motivation>
      <decision>
        <p>ΓΙΑ ΤΟΥΣ ΛΟΓΟΥΣ ΑΥΤΟΥΣ</p>
        <p><outcome>Απορρίπτει</outcome> την 35/10.04.2023 αίτηση του D. S. του H., κρατούμενου στο Κατάστημα Κράτησης ..., για αναίρεση της τελεσίδικης καταδικαστικής υπ'αριθμ. 2/11.01.2023 απόφασης του ΜΟΕ ... Επιβάλλει στον αναιρεσείοντα τα δικαστικά έξοδα της ποινικής διαδικασίας, τα οποία προσδιορίζει στο ποσό των διακοσίων πενήντα (250) ευρώ.</p>
      </decision>
    </judgmentBody>
    <conclusions>
      <p>Κρίθηκε και αποφασίσθηκε στην Αθήνα στις <date refersTo="courtConferenceDate" date="2023-11-03">3 Νοεμβρίου 2023</date>.</p>
      <p>Δημοσιεύθηκε στην Αθήνα σε δημόσια</p>
      <p> συνεδρίαση στο ακροατήριό του την 1η Δεκεμβρίου 2023.</p>
      <p>Η ΑΝΤΙΠΡΟΕΔΡΟΣ Ο ΓΡΑΜΜΑΤΕΑΣ</p>
    </conclusions>
  </judgment>
</akomaNtoso>
