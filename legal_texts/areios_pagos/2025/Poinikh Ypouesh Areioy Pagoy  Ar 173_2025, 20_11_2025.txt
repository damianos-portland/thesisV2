Αριθμός 173/2025
ΤΟ ΔΙΚΑΣΤΗΡΙΟ ΤΟΥ ΑΡΕΙΟΥ ΠΑΓΟΥ
Ζ' Ποινικό Τμήμα
Συγκροτήθηκε από τους Δικαστές: Ελένη Κατσούλη, Αντιπρόεδρο του Αρείου Πάγου, Κωνσταντίνα Νάκου, Σπυρίδωνα Κουτσοχρήστο, Γεώργιο Παπαγεωργίου και Αικατερίνη Χονδρορίζου-Εισηγήτρια, Αρεοπαγίτες.
Συνήλθε σε δημόσια συνεδρίαση στο Κατάστημά του στις 6 Νοεμβρίου 2024, με την παρουσία της Αντεισαγγελέως του Αρείου Πάγου Βιργινίας Σακελλαροπούλου (γιατί κωλύεται η Εισαγγελέας) και της Γραμματέως Ευθυμίας Καλογεροπούλου, για να δικάσει την αίτηση του Εισαγγελέα του Αρείου Πάγου, περί αναιρέσεως της υπ'αριθμ. 190/2024 απόφασης του Τριμελούς Εφετείου Κακουργημάτων Πατρών. Με κατηγορούμενους τους: 1.S. Y. του G., κρατούμενο στο Σωφρονιστικό Κ. Κ. ..., 2. Δ. Δ. του Γ., κάτοικο ..., 3.Π. Π. του Γ., κάτοικο ..., 4.Π. Μ. του Κ., κάτοικο ..., 5. K. P. ή S. του R., κάτοικο ..., 6. Α. Κ. του Ι., κάτοικο ..., 7. P. J. του L., κάτοικο ..., οι οποίοι δεν παραστάθηκαν και 8. Γ. Μ. του Η., κάτοικο ..., ο οποίος εκπροσωπήθηκε από τον πληρεξούσιο δικηγόρο του Ι. Αποστολόπουλο.
Το Τριμελές Εφετείο Κακουργημάτων Πατρών, με την ως άνω απόφασή του διέταξε όσα λεπτομερώς αναφέρονται σ' αυτή, και ο αναιρεσείων Εισαγγελέας του Αρείου Πάγου ζητεί τώρα την αναίρεση αυτής, για τους λόγους που αναφέρονται στην από 29 Ιουλίου 2024 και με αριθμό 26/2024 έκθεση αναιρέσεως της Αντεισαγγελέως του Αρείου Πάγου Μαριάννας Ψαρουδάκη, η οποία ασκήθηκε ενώπιον της Γραμματέως του Ποινικού Τμήματος του Αρείου Πάγου, Δέσποινας Χρονοπούλου και καταχωρίστηκε στο οικείο πινάκιο με τον αριθμό 720/2024.
Αφού άκουσε Την Αντεισαγγελέα, που πρότεινε να γίνει δεκτή, να αναιρεθεί η προσβαλλόμενη απόφαση και να παραπεμφθεί η υπόθεση για νέα συζήτηση, στο ίδιο Δικαστήριο, το οποίο θα συγκροτηθεί από άλλους δικαστές, εκτός από αυτούς που δίκασαν προηγουμένως και τον πληρεξούσιο δικηγόρο του 8ου κατηγορουμένου, που ζήτησε όσα αναφέρονται στα σχετικά πρακτικά.
ΣΚΕΦΘΗΚΕ ΣΥΜΦΩΝΑ ΜΕ ΤΟ ΝΟΜΟ
Κατά το άρθρο 505 παρ. 2 εδ. α' ΚΠΔ, ο Εισαγγελέας του Αρείου Πάγου μπορεί να ζητήσει την αναίρεση οποιοσδήποτε απόφασης, καταδικαστικής ή αθωωτικής ή εκείνης που παύει οριστικά την ποινική δίωξη ή την κηρύσσει απαράδεκτη (ΑΠ 275/2019), εκκλητής ή ανέκκλητης (ΑΠ 395/2024, ΑΠ 1241/2023) οποιουδήποτε ποινικού δικαστηρίου και για όλους τους λόγους του άρθρου 510 παρ. 1 ΚΠΔ (ΑΠ 50/2023, ΑΠ 1035/2022) μέσα στην προθεσμία που ορίζεται από το άρθρο 507, κατά το οποίο η προθεσμία για την άσκηση αναίρεσης από τον Εισαγγελέα αρχίζει από την καταχώρηση καθαρογραμμένης της απόφασης στο ειδικό βιβλίο που τηρείται στη γραμματεία του δικαστηρίου και για τον Εισαγγελέα του Αρείου Πάγου είναι ενός (1) μηνός από την καταχώρηση αυτή. Από τη διάταξη αυτή προκύπτει ότι ο Εισαγγελέας του Αρείου Πάγου, προς το σκοπό της διόρθωσης τυχόν εσφαλμένων αποφάσεων, δικαιούται, όπως παραπάνω εκτέθηκε, να ασκεί αναίρεση κατά πάσης αποφάσεως, οποιουδήποτε ποινικού δικαστηρίου και για όλους τους λόγους του άρθρου 510 παρ.1 του ΚΠΔ, μεταξύ των οποίων περιλαμβάνονται η έλλειψη από την απόφαση της ειδικής αιτιολογίας που επιβάλλει το Σύνταγμα, η εσφαλμένη ερμηνεία και εφαρμογή ουσιαστικής ποινικής διάταξης και η υπέρβαση εξουσίας (άρθρ.510 παρ. 1 στοιχ. Δ', Ε' και Θ' ΚΠΔ, ΑΠ 395/2024, ΑΠ 275/2019, ΑΠ 385/2019, ΑΠ 122/2019). Εξάλλου, σύμφωνα με τη διάταξη της παρ.3 εδαφ. α', δ', ε' και στ' του άρθρου 473 του ΚΠΔ, "Η προθεσμία για την άσκηση της αναίρεσης αρχίζει από τότε που η τελεσίδικη απόφαση θα καταχωριστεί καθαρογραμμένη στο ειδικό βιβλίο που τηρείται από τη γραμματεία του ποινικού δικαστηρίου...Στο ειδικό αυτό βιβλίο καταχωρίζονται καθαρογραμμένες και οι αποφάσεις των πρωτοβάθμιων δικαστηρίων, που, όπως απαγγέλθηκαν, προσβάλλονται με έφεση, εφόσον, εντός προθεσμίας τριάντα (30) ημερών από τη δημοσίευση της απόφασης, το ζητήσει ο εισαγγελέας του Αρείου Πάγου. Στην περίπτωση αυτήν η απόφαση καθαρογράφεται εντός του απολύτως αναγκαίου χρόνου. Η προθεσμία για την άσκηση αναίρεσης από τον εισαγγελέα αρχίζει και στην περίπτωση αυτή, από την ως άνω καταχώριση". Από την παραπάνω διάταξη προκύπτει, ότι η, (όπως απαγγέλθηκε) εκκλητή απόφαση του πρωτοβάθμιου δικαστηρίου καταχωρίζεται στο ειδικό βιβλίο του δικαστηρίου, εφόσον το ζητήσει ο Εισαγγελέας του Αρείου Πάγου εντός προθεσμίας τριάντα (30) ημερών από τη δημοσίευση της απόφασης, από την καταχώριση δε αυτή αρχίζει η κατά το άρθρο 507 ΚΠΔ προθεσμία του ενός (1) μηνός για άσκηση αιτήσεως αναιρέσεως από τον Εισαγγελέα του Αρείου Πάγου. Εάν δεν εκδηλωθεί η πρωτοβουλία αυτή του Εισαγγελέα του Αρείου Πάγου για καταχώριση της απόφασης στο ειδικό βιβλίο εντός της προαναφερθείσας προθεσμίας, στερείται πλέον αυτός του δικαιώματος ασκήσεως αιτήσεως αναιρέσεως, εκτός αν η απόφαση καταχωρίστηκε στο ειδικό βιβλίο εντός τριάντα (30) ημερών από τη δημοσίευσή της με πρωτοβουλία του Προέδρου του Δικαστηρίου, που την εξέδωσε, οπότε ο Εισαγγελέας του Αρείου Πάγου μπορεί να ασκήσει αναίρεση κατ' αυτής εντός προθεσμίας ενός μηνός από την καταχώρηση αυτή (ΑΠ 73/2019, ΑΠ 996/2018, ΑΠ 1104/2015, υπό τον προϊσχύσαντα ΚΠΔ). Περαιτέρω, κατά τη διάταξη του άρθρου 368 ΚΠΔ: η ποινική δίκη τελειώνει: α) με την καταδίκη ή την αθώωση του κατηγορουμένου, β) με την οριστική παύση της ποινικής δίωξης, όταν έχει γίνει παραίτηση από το δικαίωμα της έγκλησης ή όταν έχει γίνει ανάκλησή της ή όταν έχει αμνηστευθεί η πράξη ή έχει παραγραφεί το αξιόποινό της ή όταν ο κατηγορούμενος έχει πεθάνει, γ) με την κήρυξη της ποινικής δίωξης απαράδεκτης στις περιπτώσεις που υπάρχει δεδικασμένο ή εκκρεμοδικία (άρθρο 57) ή όταν δεν υπάρχει η έγκληση, αίτηση ή άδεια (άρθρα 41,53,56) που απαιτείται για τη δίωξη. Η δικαστική άφεση της ποινής και η απαλλαγή λόγω έμπρακτης μετάνοιας λογίζονται ως αθώωση του κατηγορουμένου. Με την ως άνω διάταξη ορίζονται οι παραλλάσσουσες μορφές που έχει η δικαστική απόφαση ανάλογα με το διατακτικό της. Έτσι, οι αποφάσεις των ποινικών δικαστηρίων μπορεί: α) να κηρύσσουν αθώο ή ένοχο τον κατηγορούμενο, β) να παύσουν οριστικά την ποινική δίωξη, γ) να κηρύσσουν απαράδεκτη αυτήν. Καταδικαστική εξ άλλου είναι η απόφαση που κηρύσσει ένοχο τον κατηγορούμενο και επιβάλλεται σ' αυτόν ποινή (Ολ. ΑΠ 5/2000, ΑΠ 17/2015). Αθωωτική δε είναι η απόφαση με την οποία το δικαστήριο αποφαίνεται ότι ο κατηγορούμενος δεν τέλεσε την πράξη είτε κατά τα αντικειμενικά είτε κατά τα υποκειμενικά της στοιχεία όπως π. χ. όταν υφίσταται λόγος που αποκλείει το αξιόποινο της πράξεως, δηλαδή λόγος που αποκλείει την ύπαρξη κάποιου συστατικού στοιχείου της εννοίας του εγκλήματος, όπως αυτή ορίζεται υπό του άρθρου 14 παρ. 1 ΠΚ, ήτοι την πράξη, τον άδικο αυτής χαρακτήρα, τον καταλογισμό αυτής στον πράξαντα, ή τέλος προσωπικός λόγος απαλλαγής από της ποινής, οπότε στην μεν προδικασία εκδίδεται βούλευμα απαλλακτικό, στην δε κυρία διαδικασία απόφαση αθωωτική. Επί του ανωτέρω ζητήματος, δεδομένου ότι ο Κ.Π.Δ. δεν αναγνωρίζει άλλο είδος ενδιάμεσων αποφάσεων στις περιπτώσεις που ο ουσιαστικός νόμος, υπό ορισμένες προϋποθέσεις κρίνει την πράξη ατιμώρητη ή δεν επιβάλλεται, λόγω συνδρομής προσωπικού λόγου απαλλαγής, ποινή όπως στην περίπτωση του άρθρου 30 παρ. 4 του ν. 4139/2013 κατά την οποία: 4. Δράστης, στο πρόσωπο του οποίου κατά το χρόνο της πράξης συντρέχουν οι προϋποθέσεις της παραγράφου 1, αν είναι υπαίτιος τέλεσης: α. Των πράξεων του άρθρου 29 παράγραφοι 1 και 2 παραμένει ατιμώρητος, η εκδιδόμενη απόφαση κατατάσσεται στην κατηγορία των αθωωτικών αποφάσεων, παρά την κατάφαση ότι ο κατηγορούμενος τέλεσε την αντικειμενική υπόσταση του αδικήματος (ΑΠ 17/2015). Στην προκειμένη περίπτωση, η κρινόμενη με αριθ.26/2024 από 29-7-2024 αίτηση αναίρεσης του Αντεισαγγελέα Αρείου Πάγου κατά της με αριθ. 190/2024 απόφασης του Τριμελούς Εφετείου Κακουργημάτων Πατρών, που δίκασε σε πρώτο βαθμό, έχει ασκηθεί νομότυπα με δήλωση στο Γραμματέα του Αρείου Πάγου, εμπρόθεσμα στις 29-7-2024, εντός της προβλεπόμενης προθεσμίας ενός μηνός από τότε που καταχωρίστηκε καθαρογραμμένη η προσβαλλομένη απόφαση, στις 2-7-2024, στο κατ' άρθρο 473 παρ. 3 του ΚΠΔ ειδικό βιβλίο, κατά τη σχετική επ'αυτής υπηρεσιακή βεβαίωση, από πρόσωπο που είχε το σχετικό έννομο συμφέρον και κατά απόφασης υποκείμενης στο συγκεκριμένο ένδικο μέσο, με σαφείς και ορισμένους αναιρετικούς λόγους για έλλειψη ειδικής και εμπεριστατωμένης αιτιολογίας, εσφαλμένη ερμηνεία και εφαρμογή ουσιαστικής ποινικής διάταξης και υπέρβαση εξουσίας (άρθρα 473 παρ. 3 εδ. α', δ', ε' και στ', 474 παρ. 4, 505 παρ. 2 εδ. α', 507, 508 και 510 παρ. 1 στοιχ. Δ', Ε' και Θ' ΚΠΔ). Ειδικότερα η προσβαλλόμενη ως άνω με αριθ. 190/2024 απόφαση του Τριμελούς Εφετείου Κακουργημάτων Πατρών, δημοσιεύθηκε στις 15-5-2024 και όπως απαγγέλθηκε ήταν εν μέρει εκκλητή από τον καταδικασθέντα πρώτο κατηγορούμενο Y. (ον) S. του G. (ασκήσαντα την υπ' αριθ. 8/15-5-2024 έφεση ενώπιον του Γραμματέα του Εφετείου Πατρών) και τον Εισαγγελέα Εφετών Πατρών, κατά το καταδικαστικό αυτής σκέλος (άρθρο 489 περ. ε' ΚΠΔ, όπως τροποποιήθηκε με άρθρο 109 ν 5090/2024 με ισχύ από 1-5-2024), ενώ δεν ήταν εκκλητή κατά τα λοιπά σκέλη της (άρθρο 486 παρ.2 και 3 ΚΠΔ). Με το υπ' αριθ. πρωτ. 3821/24-5-2024 έγγραφο του Εισαγγελέα του Αρείου Πάγου προς τον Πρόεδρο του Εφετείου Πατρών, ήτοι με πρωτοβουλία του εκδηλωθείσα εντός της προθεσμίας των 30 ημερών από τη δημοσίευσή της, ζητήθηκε από τον άνω Εισαγγελέα, κατ' άρθρο 473 παρ. 3 ΚΠΔ, η καταχώριση καθαρογραμμένης της απόφασης αυτής στο ειδικό βιβλίο, η οποία και έλαβε χώρα στις 02-7-2024, όπως προκύπτει από τη σχετική υπηρεσιακή βεβαίωση επί του σώματος αυτής, και από την επομένη της καταχώρισης αυτής στο ειδικό βιβλίο άρχισε η ανωτέρω προθεσμία (ΑΠ 73/2019). Με την προσβαλλόμενη απόφαση κηρύχθηκαν Α) αθώοι οι κατηγορούμενοι 1) (επ) Y. (ον) S. του G. για τις πράξεις: α) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και β) της συγκρότησης εγκληματικής οργάνωσης. 2) Δ. Δ. του Γ. για τις πράξεις: α) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και β) της συγκρότησης εγκληματικής οργάνωσης. 3) Π. Π. του Γ. για τις πράξεις: α) της συνέργειας σε από κοινού ή κατά μόνας διακίνηση ναρκωτικών ουσιών, τελεσθείσα χωρίς την απόκτηση της έξης της χρήσης ναρκωτικών, κατ' εξακολούθηση, με τις μορφές της κατοχής, της αποθήκευσης και της πώλησης, στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και β) της παροχής σε άλλον περιουσιακού στοιχείου εν γνώσει του ότι με αυτόν τον τρόπο διευκολύνει και υποβοηθά την τέλεση εγκληματικής δραστηριότητας στο πλαίσιο εγκληματικής οργάνωσης του άρθρου 187 παρ.1 Π.Κ. 4) Μ. Π. του Κ. για τις πράξεις: α) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και β) της συγκρότησης εγκληματικής οργάνωσης. 5) (επ.) P. ή S. (όν.) K. του R. και της L., για τις πράξεις: α) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, με συμμετοχή ως φυσικός και ηθικός αυτουργός, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, β) της συγκρότησης και διεύθυνσης εγκληματικής οργάνωσης και γ) της επικίνδυνης σωματικής βλάβης. 6) Κ. Α. του Ι. για τις πράξεις: α) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τη μορφή της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και β) της συγκρότησης εγκληματικής οργάνωσης και 7) (επ.) P. (ον) J. του L. και της Ε. για τις πράξεις: α) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τη μορφή της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και β) της συγκρότησης εγκληματικής οργάνωσης. Β) Ατιμώρητοι ως τοξικομανείς κατ' άρθρο 30 παρ. 1 και 4α σε συνδ. με 29 παρ.1 Ν.4139/2013, κατ' επιτρεπτή μεταβολή της κατηγορίας, οι κατηγορούμενοι: 1) ο ως άνω 2ος Δ. Δ. του Γ. για αποθήκευση και κατοχή ναρκωτικής ουσίας, 2) ο ως άνω 4ος Μ. Π. του Κ. για αποθήκευση και κατοχή ναρκωτικής ουσίας, 3) ο ως άνω 5ος (επ.) P. ή S. (όν.) K. του R. για κατοχή ναρκωτικής ουσίας και 4) ο 8ος κατηγορούμενος Μ. Γ. του Η. για παράνομη διακίνηση με τη μορφή της κατοχής και της αγοράς ναρκωτικής ουσίας. Γ) Ένοχος ο ως άνω 1ος κατηγορούμενος (επ) Υ. (ον) S. του G. κατ' επιτρεπτή μεταβολή της κατηγορίας από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσας στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, με το ελαφρυντικό του άρθρου 133 ΠΚ και επέβαλε σ' αυτόν ποινή κάθειρξης έξι (6) ετών. Με την κρινόμενη αίτηση αναίρεσης προσβάλλεται η ως άνω απόφαση του δικάσαντος πρωτοβαθμίου Δικαστηρίου, τόσο ως προς το αθωωτικό της σκέλος (στο οποίο, κατά τα κατωτέρω ειδικότερα εκτιθέμενα, περιλαμβάνεται και το υπό στοιχείο Β κεφάλαιο αυτής, με το οποίο κρίθηκαν ατιμώρητοι ως τοξικομανείς οι ανωτέρω κατηγορούμενοι), όσο και ως προς το σκέλος της, με το οποίο, ο ως άνω πρώτος κατηγορούμενος (επ) Υ. (ον) S. του G., κηρύχθηκε ένοχος βασικής διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσας κατ' εξακολούθηση, κατ' άρθρο 20 του ν. 4139/2013, αντί αυτής υπό την απλά διακεκριμένη και ιδιαίτερα διακεκριμένη περίπτωση με τη συνδρομή των επιβαρυντικών περιστάσεων της τέλεσής της στο πλαίσιο εγκληματικής οργάνωσης και κατ' επάγγελμα, από την οποία το προσδοκώμενο όφελος υπερβαίνει τις 75.000 ευρώ (άρθρο 20 παρ. 2-1, 22 παρ.2β-1, 23 παρ.2 ν.4139/2013) για την οποία εισήχθη προς εκδίκαση στο άνω Δικαστήριο, με λόγους αναίρεσης την έλλειψη από την απόφαση της ειδικής αιτιολογίας που επιβάλλει το Σύνταγμα, την εσφαλμένη ερμηνεία και εφαρμογή ουσιαστικής ποινικής διάταξης και την υπέρβαση εξουσίας (άρθρο 510 παρ. 1 στοιχ. Δ', Ε' και Θ' ΚΠΔ). Επομένως, η κρινόμενη αίτηση είναι παραδεκτή και πρέπει να ερευνηθεί περαιτέρω ως προς τη βασιμότητα των λόγων της, με την παρουσία του Μ. Γ. του Η. 8ου κατηγορουμένου, ο οποίος εκπροσωπήθηκε νομοτύπως από τον συνήγορό του, και χωρίς την παρουσία των λοιπών κατηγορουμένων οι οποίοι μολονότι κλητεύθηκαν νόμιμα και εμπρόθεσμα, όπως προκύπτει από τα 1)από 4-9-2024 αποδεικτικό επίδοσης του Ε. Κ. αρμόδιο υπάλληλο στο Σ.Κ.. στον ίδιο προσωπικά Y. (ον) S. του G., 2) από 4-9-2024 και από 5-9-2024 αποδεικτικά του Π. Λ. Ανθυπαστυνόμου στο Α.Τ. Πατρών και Ε. Κ. Αρχιφύλακα στο Β' ΑΤ Πατρών, αντίστοιχα, στον Δ. Δ. του Γ. με θυροκόλληση στην κατοικία του στην ... (...) και στον αντίκλητό του Παπουτσή Ερμόλαο, δικηγόρο Πατρών, αντίστοιχα, 3) από 3-9-2024 και από 5-9-2024 αποδεικτικά επίδοσης του Ι. Σ. Υ/Α στο ΑΤ Αιγιαλείας και Ε. Κ. Αρχιφύλακα στο Α.Τ. Πατρών, αντίστοιχα, στον Π. Π. του Γ., με θυροκόλληση στην κατοικία του στην ... και στον αντίκλητό του Χρήστο Τσόλκα δικηγόρο Πατρών, αντίστοιχα, 4)από 4-9-2024 και από 5-9-2024 αποδεικτικά επίδοσης του Π. Λ. Ανθυπαστυνόμου στο Α.Τ. Πατρών και Ε. Κ. Αρχιφύλακα στο Β' ΑΤ Πατρών, αντίστοιχα, στον Μ. Π. του Κ. με θυροκόλληση στην κατοικία του στην . (...) και στον αντίκλητό του Σπυρίδωνα Ροκανά δικηγόρο Πατρών, αντίστοιχα, 5) από 4-9-2024 και από 3-9-2024 αποδεικτικά επίδοσης του Π. Λ. Ανθυπαστυνόμου στο Α.Τ. Πατρών και του Ι. Σ. Υ/Α στο ΑΤ Αιγιαλείας, στον (επ.) P. ή S. (όν.) K. του R. και της L., με θυροκόλληση στην κατοικία του στην . (...) και στο ..., αντίστοιχα, και από 5-9-2024 αποδεικτικά επίδοσης του Ε. Κ. Αρχιφύλακα στο Β' ΑΤ Πατρών, στον αντίκλητό του Χρήστο Τσόλκα δικηγόρο Πατρών, 6) από 5-9-2024 αποδεικτικά επίδοσης του Ε. Κ. Αρχιφύλακα στο Β' ΑΤ Πατρών στον Κ. Α. του Ι., με θυροκόλληση στην κατοικία του στην . (...) και στον αντίκλητό του Χρήστο Τσόλκα δικηγόρο Πατρών, 7) από 3-9-2024 και από 5-9-2024 αποδεικτικά επίδοσης του Ι. Σ. Υ/Α στο ΑΤ Αιγιαλείας και του Ε. Κ. Αρχιφύλακα στο Β' ΑΤ Πατρών, στον αντίστοιχα, στον (επ.) P. (ον) J. του L. και της Ε. με θυροκόλληση στην κατοικία του στο . (...) και στον αντίκλητό του Ερμόλαο Παπουτσή δικηγόρο Πατρών, αντίστοιχα, της υπ'αριθ.720/2024 από 19-8-2024 κλήσης του Εισαγγελέα του Αρείου Πάγου, δεν εμφανίσθηκαν στο ακροατήριο του Δικαστηρίου (άρθρ. 512 παρ.1 εδ.γ' , 3 και 515 παρ.2 ΚΠΔ). Στο άρθρο 20 του ισχύοντος από 20.03.2013 ν. 4139/2013, στο οποίο τυποποιείται το βασικό έγκλημα της διακίνησης ναρκωτικών και αναφέρονται ενδεικτικά οι διάφοροι τρόποι τέλεσής του, ορίζεται, ότι "1. Όποιος, εκτός από τις περιπτώσεις που προβλέπονται στα άρθρα 21,22 και 23, διακινεί παράνομα ναρκωτικά, τιμωρείται με κάθειρξη τουλάχιστον οκτώ (8) ετών και με χρηματική ποινή μέχρι τριακόσιες χιλιάδες (300.000) ευρώ. 2. Με την επιφύλαξη των διατάξεων των άρθρων 2Α και 29, ως έγκλημα διακίνησης ναρκωτικών νοείται κάθε πράξη με την οποία συντελείται η κυκλοφορία ναρκωτικών ουσιών ή πρόδρομων ουσιών που αναφέρονται στους πίνακες της παραγράφου 2 του άρθρου 1 και ιδίως η εισαγωγή, η εξαγωγή, η διαμετακόμιση, η πώληση, η αγορά, η προσφορά, η διανομή, η διάθεση, η αποστολή, η παράδοση, η αποθήκευση, η παρακατάθεση, η παρασκευή, η κατοχή, η μεταφορά, η νόθευση, η πώληση νοθευμένων ειδών μονοπωλίου ναρκωτικών ουσιών, η καλλιέργεια ή η συγκομιδή οποιουδήποτε φυτού του γένους της κάνναβης,.... 3.Αν περισσότερες πράξεις διακίνησης αφορούν την ίδια ποσότητα ναρκωτικών συντρέχει μόνο ένα έγκλημα διακίνησης. Κατά την επιμέτρηση της ποινής λαμβάνεται υπόψη το σύνολο των επί μέρους πράξεων διακίνησης, το είδος, η συνολική ποσότητα και η καθαρότητα του ναρκωτικού, καθώς και η βαρύτητα των σχετικών επιπτώσεων στην υγεία" (ΑΠ 12/2024, ΑΠ 449/2022, ΑΠ 127/2022, ΑΠ 1084/2020, ΑΠ 483/2020). Κατά την έννοια των παραπάνω διατάξεων το ανωτέρω έγκλημα όσον αφορά στην "αγορά" πραγματώνεται με την κατά τους όρους του άρθρου 513 του ΑΚ μεταβίβαση της κυριότητας της ναρκωτικής ουσίας και την για το σκοπό αυτό, παράδοση της από τον πωλητή στον αγοραστή, με το τίμημα που συμφωνήθηκε (ΑΠ 12/2024). Με τον όρο κατοχή νοείται η φυσική εξουσίαση των ναρκωτικών από το δράστη, ώστε να μπορεί κάθε στιγμή να διαπιστώσει την ύπαρξή τους και να τα διαθέτει κατά βούληση σε τρίτους (ΑΠ 422/2023, ΑΠ 1094/2022, ΑΠ 127/2022, ΑΠ 483/2020). Η φυσική εξουσίαση δεν πληρούται μόνο με τη σωματική επαφή του δράστη με τη ναρκωτική ουσία, αλλά αρκεί το γεγονός ότι ο δράστης βρέθηκε σε τοπική εγγύτητα προς τη συγκεκριμένη ποσότητα των ναρκωτικών, η οποία του επιτρέπει να τη διαθέτει κατά βούληση. Ναρκωτική δε ουσία χαρακτηρίζεται τόσο η ηρωίνη, όσο και η κοκαΐνη (άρθρο 1 παρ.1, 2 πιν.Α'αρ.5 και πιν. Β 3 του ν.3459/2006) και η ινδική κάνναβη [άρθρο 1 παρ. 1, 2 πιν. Α' αρ. 6 και ήδη πιν. Β', σύμφωνα με την υπό στοιχεία Γ5γ οικ. 49690/28-6-2017 Κ.Υ.Α. των Υπουργών Δικαιοσύνης, Διαφάνειας και Ανθρωπίνων Δικαιωμάτων-Υγείας (Φ.Ε.Κ. 2238/29-6-2017, τεύχος δεύτερο) του Ν. 3459/2006]. Για την θεμελίωση της τέλεσης του εγκλήματος της πώλησης, της αγοράς και της κατοχής ναρκωτικών ουσιών, δεν απαιτείται ακριβής προσδιορισμός 1) της ποσότητας (βάρους) των ναρκωτικών, αφού ο νόμος δεν συνδέει ούτε την τέλεσή τους, ούτε το ύψος της ποινής με την ποσότητα (βάρος) των ναρκωτικών (ΑΠ 735/2022), 2) του χρόνου τέλεσης της πράξης, αν δεν τίθεται θέμα παραγραφής, 3) του επιτευχθέντος τιμήματος 4) της ταυτότητας των πωλητών ή αγοραστών (ΑΠ 12/2024, ΑΠ 1142/2023, ΑΠ 1030/2023, ΑΠ 1007/2023, ΑΠ 679/2023, ΑΠ 5/2023, ΑΠ 1495/2022). Για την υποκειμενική θεμελίωση του εγκλήματος απαιτείται δόλος, που περιλαμβάνει τη γνώση της ιδιότητας των ουσιών ως ναρκωτικών και τη θέληση ή αποδοχή του δράστη να τελέσει τη πράξη, με την οποία πραγματώνεται η αντικειμενική υπόσταση. Ειδικότερη αιτιολογία για το υποκειμενικό στοιχείο του δόλου δεν απαιτείται, διότι ο δόλος ενυπάρχει στη θέληση του δράστη να πραγματώσει τα πραγματικά περιστατικά που συγκροτούν την αντικειμενική υπόσταση του εγκλήματος και επομένως, εξυπακούεται ότι υπάρχει αυτός στην πραγμάτωση των περιστατικών αυτών, διαλαμβάνεται δε περί αυτού (δόλου) αιτιολογία στην κύρια αιτιολογία για την ενοχή (ΑΠ 735/2022, ΑΠ 767/2022, ΑΠ 750/2020, ΑΠ 884/2019, ΑΠ 950/2019). Κατά δε το άρθρο 29 του ίδιου ως άνω νόμου 4139/2013 "1. Όποιος, για δική του αποκλειστικά χρήση, με οποιονδήποτε τρόπο προμηθεύεται ή κατέχει ναρκωτικά, σε ποσότητες που δικαιολογούνται μόνο για την ατομική του χρήση ή κάνει χρήση αυτών ή καλλιεργεί φυτά κάνναβης σε αριθμό ή έκταση που δικαιολογούνται μόνο για την ατομική του χρήση, τιμωρείται με φυλάκιση μέχρι πέντε (5) μηνών. Η διαπίστωση του σκοπού εξυπηρέτησης της δικής του αποκλειστικά χρήσης γίνεται με συνεκτίμηση του είδους, της καθαρότητας και της ποσότητας του συγκεκριμένου ναρκωτικού, σε συνδυασμό με τη συχνότητα χρήσης, το χρόνο χρήσης, την ημερήσια δόση και τις ιδιαίτερες ανάγκες χρήσης του συγκεκριμένου χρήστη. 2. Ο δράστης της πράξης της προηγούμενης παραγράφου μπορεί να κριθεί ατιμώρητος, εάν το δικαστήριο, εκτιμώντας τις περιστάσεις τέλεσης της πράξης και την προσωπικότητα του δράστη, κρίνει ότι η αξιόποινη πράξη ήταν εντελώς περιστασιακή και δεν είναι πιθανόν να επαναληφθεί. Η διαπίστωση του σκοπού εξυπηρέτησης της δικής του αποκλειστικά χρήσης γίνεται με συνεκτίμηση του είδους, της καθαρότητας και της ποσότητας του συγκεκριμένου ναρκωτικού, σε συνδυασμό με τη συχνότητα χρήσης, το χρόνο χρήσης, την ημερήσια δόση και τις ιδιαίτερες ανάγκες χρήσης του συγκεκριμένου χρήστη (ΑΠ 1383/2022). Περαιτέρω, σύμφωνα με τις διατάξεις της παρ. 1 του άρθρου 30 του ν 4139/2013 "1. Όσοι απέκτησαν την έξη της χρήσης ναρκωτικών και δεν μπορούν να την αποβάλουν με τις δικές τους δυνάμεις, υποβάλλονται σε ειδική μεταχείριση κατά τους όρους του άρθρου αυτού και των άρθρων 31-35". Κατά δε την παρ. 4 του ως άνω άρθρου του παραπάνω νόμου. "4. Δράστης, στο πρόσωπο του οποίου κατά το χρόνο της πράξης συντρέχουν οι προϋποθέσεις της παραγράφου 1, αν είναι υπαίτιος τέλεσης: α. Των πράξεων του άρθρου 29 παράγραφοι 1 και 2 παραμένει ατιμώρητος, β. Των πράξεων του άρθρου 20 τιμωρείται με φυλάκιση τουλάχιστον ενός (1) έτους. γ. Των πράξεων του άρθρου 21 παράγραφοι 1 εδάφιο β' και 2 τιμωρείται με φυλάκιση μέχρι ενός (1) έτους. δ. Των πράξεων του άρθρου 22 τιμωρείται με πρόσκαιρη κάθειρξη μέχρι δέκα (10) ετών.". Εξάλλου, με το άρθρο 22 παρ. 2 του ιδίου Ν. 4139/2013, ορίζεται ότι: "Με την ποινή της παραγράφου 1 (δηλαδή με κάθειρξη τουλάχιστον δέκα ετών και με χρηματική ποινή από πενήντα χιλιάδες (50.000) ευρώ μέχρι πεντακόσιες χιλιάδες (500.000) ευρώ) τιμωρείται όποιος παράνομα...β) ενεργεί κάποια από τις πράξεις των άρθρων 20 και 21 παράγραφος 1α στο πλαίσιο εγκληματικής οργάνωσης, όπως αυτή ορίζεται στα άρθρα 187 και 187Α του Ποινικού Κώδικα, ενώ με το επόμενο άρθρο 23 του αυτού ως άνω Ν. 4139/2013, τυποποιούνται ιδιαίτερα διακεκριμένες περιπτώσεις διακίνησης ναρκωτικών και ειδικότερα, με την παράγραφο 2 περ. α' του άρθρου αυτού, ορίζεται ότι τιμωρείται με ισόβια κάθειρξη και χρηματική ποινή από πενήντα χιλιάδες (50.000) ευρώ μέχρι ένα εκατομμύριο (1.000.000) ευρώ, ο δράστης των πράξεων των άρθρων 20 και 22, όταν κατ' επάγγελμα χρηματοδοτεί την τέλεση κάποιας πράξης διακίνησης ή κατ' επάγγελμα διακινεί ναρκωτικές ουσίες και το προσδοκώμενο όφελος του δράστη στις περιπτώσεις αυτές υπερβαίνει το ποσό των εβδομήντα πέντε χιλιάδων (75.000) ευρώ (ΑΠ 12/2024). Για την εφαρμογή του άρθρου αυτού και την επιβολή της ως άνω ποινής, δεν αρκεί ο υπαίτιος να διακινεί ναρκωτικά κατ' επάγγελμα, αλλά απαιτείται και το συνολικό παράνομο περιουσιακό όφελος που επιδιώχθηκε από τη διακίνηση να υπερβαίνει το ποσό των 75.000 ευρώ. Το προσδοκώμενο όφελος δεν αποτελεί στοιχείο της αντικειμενικής υπόστασης της ιδιαίτερα διακεκριμένης περίπτωσης διακίνησης ναρκωτικών ή πρόσθετη επιβαρυντική περίσταση του άρθρου 23 παρ.2 του ν.4139/2013, αλλά διευκρίνιση προϋπόθεσης που προϋπήρχε σιωπηρά και στις περιπτώσεις της κατ' επάγγελμα διακίνησης ναρκωτικών των άρθρων 23 και 23Α του ν.3459/2005, ενόψει του ότι ο σκοπός οφέλους αποτελεί κατά το άρθρο 13 εδ. στ' και ήδη εδ.ε' του ισχύοντος ΠΚ βασικό στοιχείο της τέλεσης μιας πράξης κατ' επάγγελμα (ΟλΑΠ 1/2015, ΑΠ 78/2021). Η ουσιαστική κρίση του δικαστηρίου για το ότι, το σωρευτικά απαιτούμενο από τη διάταξη αυτή ύψος του προσδοκώμενου οφέλους υπερβαίνει το ποσό των 75.000 ευρώ, είναι ανέλεγκτη αναιρετικά, πλην όμως πρέπει να είναι ειδικά και εμπεριστατωμένα αιτιολογημένη. Δηλαδή πρέπει να εκτίθενται πραγματικά περιστατικά, από τα οποία δικαιολογείται η προσδοκία κέρδους (οφέλους, αμοιβής), ήτοι περιστατικά διακίνησης συγκεκριμένης ποσότητας και είδους ναρκωτικών, που αντικειμενικά είναι πρόσφορα να προσπορίσουν στον συγκεκριμένο δράστη το προσδοκώμενο από αυτόν όφελος, που ανέρχεται πάνω από 75.000 ευρώ, στο οποίο ο εν λόγω δράστης αποβλέπει, όπως τέτοιο περιστατικό είναι το αντίτιμο ανά γραμμάριο από την πώληση της διακινούμενης ποσότητας του συγκεκριμένου ναρκωτικού είδους στην παράνομη αγορά ναρκωτικών ουσιών, χωρίς να είναι απαραίτητο για τον προσδιορισμό του εν λόγω προσδοκώμενου οφέλους, να αφαιρεθεί από την αγοραία αυτή τιμή πώλησης το κόστος αγοράς, εισαγωγής ή μεταφοράς της συγκεκριμένης διακινούμενης ποσότητας ναρκωτικών, καθόσον πρόκειται για παράνομο όφελος από εγκληματική δραστηριότητα, η οποία μάλιστα τιμωρείται σε βαθμό κακουργήματος και όχι για νόμιμο κέρδος από νόμιμη φορολογούμενη εμπορική δραστηριότητα, που προσδιορίζεται, αφού αφαιρεθούν από την τιμή πώλησης οι δαπάνες κτήσης του νόμιμου εμπορεύματος, όπως είναι το κόστος αγοράς, εισαγωγής και μεταφοράς του (ΑΠ 1252/2023, ΑΠ 422/2023, ΑΠ 321/2023, ΑΠ 1684/2022, ΑΠ 78/2021), το οποίο, άλλωστε, υπολογίζεται συνήθως βάσει των νομίμως εκδιδομένων σχετικών τιμολογίων. Αντίθετη εκδοχή θα οδηγούσε σε άτοπα αποτελέσματα και ο εφαρμοστής του δικαίου θα ήταν υποχρεωμένος να διεισδύει στις εσωτερικές συμφωνίες μεταξύ του δράστη παράνομης διακίνησης ναρκωτικών και των αγνώστων επίσης παρανόμως δρώντων προμηθευτών ή μεταφορέων, οι οποίες, κατά τα διδάγματα της κοινής πείρας και της λογικής, είναι άδηλες έναντι των τρίτων και δικαστικώς αναπόδεικτες (Ολ ΑΠ 1/2015). Ακριβώς για τον ίδιο ως άνω λόγο, επειδή δηλαδή οι συμφωνίες για τη διανομή του οφέλους μεταξύ των περισσοτέρων δραστών είναι άδηλες, όταν η διακίνηση των ναρκωτικών ουσιών διαπράττεται από περισσότερους δράστες "από κοινού" το προσδοκώμενο όφελος, το ύψος του οποίου υπερβαίνει το ποσό των 75.000 ευρώ, προσδιορίζεται μία φορά και αντιστοιχεί σε όλους μαζί τους δράστες, ανεξάρτητα από τη μορφή συμμετοχής εκάστου και ανεξάρτητα πόσοι εξ αυτών είναι γνωστής ταυτότητας σε κάθε συγκεκριμένη περίπτωση και πόσοι εξ αυτών έχουν συλληφθεί ή έχουν παραπεμφθεί σε δίκη, χωρίς το όφελος να επιμερίζεται μεταξύ τους (Ολ ΑΠ 1/2015, ΑΠ 308/2024, ΑΠ 1252/2023, ΑΠ 1204/2023, ΑΠ 422/2023, ΑΠ 321/2023, ΑΠ 1103/2022, ΑΠ 449/2022) και χωρίς να είναι απαραίτητο να αναφερθούν και το κόστος αγοράς, εισαγωγής, μεταφοράς καθώς και η τιμή πώλησης ανά κιλό ή και η πρόθεση μεταπώλησης της ποσότητας στη λιανική ή χονδρική (ΑΠ 1252/2023, ΑΠ 78/2021). Παράλληλα, κατά τη διάταξη του άρθρου 13 περ. ε' ΠΚ, κατ' επάγγελμα τέλεση του εγκλήματος συντρέχει, όταν από την επανειλημμένη τέλεση της πράξης ή από την υποδομή που έχει διαμορφώσει ο δράστης με πρόθεση επανειλημμένης τέλεσης της πράξης προκύπτει σκοπός του δράστη για πορισμό εισοδήματος. Από τη διάταξη αυτή προκύπτει ότι για την κατ' επάγγελμα τέλεση του εγκλήματος απαιτείται, αντικειμενικά μεν επανειλημμένη τέλεση αυτού, που συντρέχει και στην κατ' εξακολούθηση τέλεση του εγκλήματος (ΑΠ 806/2020) χωρίς απαραιτήτως να έχει προηγηθεί και καταδίκη του δράστη, υποκειμενικά δε σκοπός του δράστη να πορισθεί εισόδημα από την επανειλημμένη τέλεσή του. Επίσης, κατ' επάγγελμα τέλεση συντρέχει και όταν η αξιόποινη πράξη τελείται για πρώτη φορά, όχι όμως ευκαιριακώς, αλλά βάσει σχεδίου, δηλαδή, όταν από την υποδομή που έχει διαμορφώσει ο δράστης και την οργανωμένη ετοιμότητά του με πρόθεση επανειλημμένης τέλεσης, προκύπτει σκοπός αυτού για πορισμό εισοδήματος (ΑΠ 777/2022, ΑΠ 299/2020, ΑΠ 7/2017). Η κατ' επάγγελμα τέλεση του εγκλήματος αποτελεί επιβαρυντική περίσταση που επιτείνει την τιμώρηση του βασικού εγκλήματος (ΑΠ 308/2024). Εξάλλου, με το άρθρο 45 ΠΚ, με το οποίο εκφράζεται η έννοια της συναυτουργίας, αν δύο ή περισσότεροι πραγμάτωσαν από κοινού εν όλω ή εν μέρει, τα στοιχεία της περιγραφόμενης στο νόμο αξιόποινης πράξης, καθένας τους τιμωρείται ως αυτουργός. Με τον όρο "από κοινού" νοείται αντικειμενικά σύμπραξη στην εκτέλεση της κύριας πράξης και υποκειμενικά κοινός δόλος, δηλαδή ο κάθε αυτουργός θέλει ή αποδέχεται την πραγμάτωση της αντικειμενικής υπόστασης του διαπραττόμενου εγκλήματος, γνωρίζοντας ότι και οι λοιποί συμμέτοχοι πράττουν με δόλο τέλεσης του ίδιου εγκλήματος και θέλει ή αποδέχεται να ενώσει την δική του δράση με εκείνη των άλλων προς πραγμάτωση της αντικειμενικής υπόστασης του εν λόγω εγκλήματος. Η σύμπραξη στην εκτέλεση της κύριας πράξης μπορεί να συνίσταται ή στο ότι καθένας πραγματώνει την όλη αντικειμενική υπόσταση του εγκλήματος ή στο ότι το έγκλημα πραγματώνεται με τις συγκλίνουσες επί μέρους πράξεις των συμμέτοχων, ταυτόχρονες ή διαδοχικές, χωρίς να είναι αναγκαία να αναφέρονται και οι επί μέρους πράξεις καθενός από τους συναυτουργούς (ΑΠ 422/2023). Από τις σχετικές διατάξεις του ν. 4139/2013, προκύπτει ότι η προβλεπόμενη ποινή στην ιδιαίτερα διακεκριμένη περίπτωση της κατ' επάγγελμα διακινήσεως με προσδοκώμενο όφελος ανώτερο των 75.000 ευρώ, δεν διαφοροποιείται, ανεξάρτητα από το εάν ο υπαίτιος είναι τοξικομανής ή όχι, είναι δε αυτή η ποινή της ισόβιας κάθειρξης. Ήτοι, από τη διάταξη του άρθρου 30 παρ.4 του ν.4139/2013 δεν προβλέπεται για την διακεκριμένη περίπτωση διακίνησης ναρκωτικών του άρθρου 23 ιδίου νόμου δυνατότητα ευνοϊκής μεταχείρισης εξαρτημένου από τα ναρκωτικά προσώπου (ΑΠ 1103/2022). Αντίθετα, ο εξαρτημένος διακινητής, έστω και αν ενεργεί κατ' επάγγελμα, εφόσον το προσδοκώμενο από τις πράξεις του όφελος δεν υπερβαίνει το ποσό των 75.000 ευρώ, τιμωρείται ως κοινός διακινητής, κατά το άρθρο 30 παρ. 4 εδ. β' του ν. ν.4139/2013, σε βαθμό πλημμελήματος, δηλαδή με ποινή φυλακίσεως τουλάχιστον ενός έτους και μέχρι πέντε ετών (ΑΠ 1094/2022). Περαιτέρω, σύμφωνα με το άρθρο 187 παρ. 1 του ισχύοντος από 1-7-2019 ν.ΠΚ (Ν. 4619/2019), "Όποιος συγκροτεί ή εντάσσεται ως μέλος σε επιχειρησιακά δομημένη και με διαρκή εγκληματική δράση οργάνωση τριών ή περισσότερων προσώπων, που επιδιώκει την τέλεση περισσότερων κακουργημάτων τιμωρείται με κάθειρξη έως δέκα έτη και χρηματική ποινή", ενώ η κακουργηματική αυτή μορφή του εγκλήματος δεν μεταβλήθηκε με την τροποποίηση του εν λόγω άρθρου που έγινε με το άρθρο 72 του Ν. 4908/11-3-2022. Η διάταξη του ισχύοντος ΠΚ είναι ευμενέστερη κατά το μέρος που για τη στοιχειοθέτηση της αντικειμενικής υπόστασης του εγκλήματος απαιτείται επιπλέον η οργάνωση να έχει "επιχειρησιακή" δομή και διαρκή "εγκληματική" δράση, ήτοι, για την πλήρωση της αντικειμενικής υπόστασης του εγκλήματος α) δεν αρκεί η συγκρότηση ή ένταξη σε "δομημένη ομάδα", αλλά απαιτείται η συγκρότηση ή ένταξη σε "επιχειρησιακά δομημένη οργάνωση" και β) δεν αρκεί η οργάνωση να έχει οποιαδήποτε διαρκή δράση, αλλά απαιτείται να διακρίνεται για τη διαρκή εγκληματική της δράση (ΑΠ 308/2024, ΑΠ 33/2024, ΑΠ 12/2024). Για τη στοιχειοθέτηση του εγκλήματος του άρθρου 187 παρ. 1 του ν.ΠΚ, που είναι υπαλλακτικώς μικτό και ειδικότερα, για τη στοιχειοθέτηση του εγκλήματος της συγκρότησης και ένταξης σε εγκληματική οργάνωση, πρέπει να πληρούνται τρία κριτήρια (εννοιολογικά γνωρίσματα), που συνθέτουν την εικόνα της εγκληματικής οργάνωσης, ήτοι ένα ποιοτικό (επιχειρησιακά δομημένη οργάνωση), ένα ποσοτικό (τρία ή περισσότερα πρόσωπα) και ένα χρονικό (διάρκεια εγκληματικής δράσης). Το έγκλημα μπορεί να πραγματωθεί είτε με τη συγκρότηση εγκληματικής ομάδας (στιγμιαίο έγκλημα), είτε με την ένταξη σε ήδη δομημένη εγκληματική ομάδα νέων μελών (διαρκές έγκλημα). Συγκρότηση της εγκληματικής οργάνωσης είναι η καθοδηγητική και κατευθυντήρια συμβολή στη δημιουργία της. Μέλος της οργάνωσης αυτής είναι εκείνος, που υποτάσσει τη βούλησή του στην οργάνωση χωρίς να είναι αναγκαία και η προσωπική συμμετοχή του στις κατ' ιδίαν πράξεις της οργάνωση. Δομημένη ομάδα είναι εκείνη που δεν σχηματίζεται περιστασιακά για τη διάπραξη ενός εγκλήματος αλλά συγκροτείται για να έχει, όχι οποιαδήποτε διαρκή δράση, όπως με την προϊσχύσασα διάταξη, αλλά να διακρίνεται για τη "διαρκή εγκληματική δράση" της. Ως "επιχειρησιακή" νοείται η δομή της ομάδας, της οποίας τα μέλη αναλαμβάνουν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους, με σκοπό να αυξήσουν την αποτελεσματικότητά τους είτε ατομικά, είτε στο πλαίσιο της συλλογικής τους δράσης. Με τον όρο "επιχειρησιακά", επίσης αποδίδεται ο "πραγματοπαγής" χαρακτήρας της οργάνωσης που τη διακρίνει σαφώς από τις ομάδες με προσωποπαγή δομή, η επικινδυνότητα των οποίων είναι σαφώς μειωμένη, όπως και η εμβέλεια της εγκληματικής τους δράσης. Ο όρος αυτός θεωρείται ως το πιο ουσιαστικό στοιχείο διαφοροποίησης των εγκληματικών οργανώσεων από τις απλές συμμορίες (ΑΠ 308/2024). Αναφορικά με τον κοινό σκοπό, αρκεί η επιδίωξη τέλεσης οποιουδήποτε κακουργήματος και όχι ορισμένων που περιλαμβάνονταν στον κατάλογο της προϊσχύσασας διάταξης (ΑΠ 1058/2022, ΑΠ 954/2022). Υποκειμενικά απαιτείται δόλος, που περιλαμβάνει τη γνώση και τη θέληση του κάθε μέλους να συγκροτηθεί η οργάνωση ή να ενταχθεί σ' αυτήν, επιπλέον δε, περιλαμβάνει και τον σκοπό (επιδίωξη) αυτού για τη διάπραξη περισσότερων του ενός κακουργημάτων.
Συνεπώς, εφόσον η τέλεση των σχεδιαζόμενων κακουργημάτων δεν ανήκει στην αντικειμενική υπόσταση του εγκλήματος, πρόκειται για έγκλημα με υπερχειλή υποκειμενική υπόσταση. Ο ειδικός δε αυτός δόλος νοείται ως συνολικός (ενιαίος), δηλαδή τα μέλη πρέπει να έχουν αποφασίσει, ήδη κατά την ίδρυση της οργάνωσης ή την ένταξή τους σ' αυτήν, ότι η δράση τους θα εκδηλωθεί με την τέλεση περισσότερων κακουργημάτων, χωρίς όμως να είναι απαραίτητο να έχουν καθοριστεί αυτά ειδικά, να έχουν καταστρωθεί σχέδια, να έχουν αποφασισθεί οι λεπτομέρειες κλπ. Συνακόλουθα, το έγκλημα στοιχειοθετείται πλήρως μόλις συντελεσθεί, κατά τα ανωτέρω, η συγκρότηση της οργάνωσης ή η ένταξη κάποιου ως μέλους της, έστω και αν δεν τελέσθηκαν τελικώς τα σκοπούμενα κακουργήματα, ούτε έγινε απόπειρα τέλεσής τους (ΑΠ 33/2024, ΑΠ 954/2022, ΑΠ 1377/2020). Ακόμη, από την ίδια διάταξη συνάγεται ότι για να γίνει ή να παραμείνει κάποιος μέλος της ομάδας, δεν είναι αναγκαία και η προσωπική συμμετοχή του σε επί μέρους πράξεις, οι οποίες οδηγούν στην επίτευξη του σκοπού. Κριτήριο διάκρισης του μέλους της οργάνωσης, από έναν τρίτο υποστηρικτή των σκοπών της, πρέπει να είναι το γεγονός ότι το μέλος έχει υποτάξει την ατομική του βούληση στην ενιαία βούληση της οργάνωσης (ενώ ο τρίτος υποστηρικτής διατηρεί την ατομική του βούληση) και αναλαμβάνει να διεκπεραιώσει συγκεκριμένα καθήκοντα μέσα στην οργάνωση που του έχουν ανατεθεί και είναι πρόσφορα να επιφέρουν την επίτευξη του σκοπού της οργάνωσης, γνωρίζοντας ότι με τις ενέργειές του συμβάλλει στον εγκληματικό σκοπό της οργάνωσης και με τη βούληση να συνδράμει στην εκπλήρωση του σκοπού της σε βάθος χρόνου και όχι ευκαιριακά. Η συγκρότηση ή η ένταξη σε εγκληματική οργάνωση ως αυτοτελές έγκλημα, συρρέει αληθινά πραγματικά με το κακούργημα που τελέστηκε από τον ίδιο το δράστη της συγκρότησης ή της ένταξης (ΑΠ 12/2024, ΑΠ 766/2019) αφού στο έγκλημα αυτό τιμωρείται, όπως αναφέρθηκε, μόνη η συγκρότηση ή η ένταξη κάποιου ως μέλους σε δομημένη και με διαρκή δράση ομάδα τριών και άνω ατόμων (οργάνωση), ενώ η διάπραξη των (περισσοτέρων) κακουργημάτων συνιστά το περιεχόμενο του άμεσου δόλου α' βαθμού (επιδίωξη), ως στοιχείου της υπερχειλούς υποκειμενικής υπόστασης του εν λόγω εγκλήματος (ΑΠ 308/2024). Σύμφωνα δε με τη διάταξη της παρ.3 του άρθρου 187 του προϊσχύσαντος Π.Κ., όπως και την παρ. 2 του άρθρου 187 του ισχύοντος από 1-7-2019 Ποινικού Κώδικα, αυτός που διευθύνει την εγκληματική οργάνωση τιμωρείται με κάθειρξη τουλάχιστον δέκα ετών στην πρώτη περίπτωση και με κάθειρξη στην δεύτερη περίπτωση. Με την ανωτέρω διάταξη καθιερώνεται αυτοτελής αξιόποινη αυτουργική συμπεριφορά, που διαφοροποιείται ποιοτικά από τις μορφές συμμετοχικής δράσης του άρθρου 187 παρ. 1 του ΠΚ. Ο διευθύνων την εγκληματική οργάνωση είναι ο "αρχηγός", ο "ιθύνων νους" της, εκείνος που ορίζει δεσμευτικά τον σκοπό και την ταυτότητά της, που επιλέγει και καθορίζει την εκάστοτε μορφή δραστηριοποίησής της ώστε να λειτουργεί σε βάθος χρόνου και που δίνει το ευρύτερο εγκληματικό νόημα στις επιμέρους πράξεις των μελών της οργάνωσης (ΑΠ 263/2024, ΑΠ 1058/2022, ΑΠ 640/2020, ΑΠ 978/2019, ΑΠ. 126/2015, ΑΠ 1058/2013, ΑΠ 473/2011). Κατά δε την παρ. 4 του άρθρου 187 ΠΚ, όπως η νέα παράγραφος 4 προστέθηκε με το άρθρο 3 παρ. 9 ν. 4637/2019, "4. Με φυλάκιση τουλάχιστον τριών ετών και χρηματική ποινή τιμωρείται όποιος με οποιονδήποτε τρόπο παρέχει σε άλλον κάθε είδους περιουσιακά στοιχεία, υλικά ή άυλα, κινητά ή ακίνητα ή κάθε είδους χρηματοοικονομικά μέσα ή οδηγίες, πληροφορίες ή κατευθύνσεις ή στρατολογεί νέα μέλη, γνωρίζοντας ότι με τον τρόπο αυτό διευκολύνει ή υποβοηθά την τέλεση των εγκληματικών δραστηριοτήτων της οργάνωσης της παραγράφου 1". Εξάλλου, η καταδικαστική απόφαση έχει την απαιτούμενη από τα άρθρα 93 παρ. 3 του Συντάγματος και 139 του ΚΠΔ ειδική και εμπεριστατωμένη αιτιολογία, η έλλειψη της οποίας ιδρύει λόγο αναίρεσης από το άρθρο 510 παρ. 1 στοιχ. Δ` του ΚΠΔ, όταν αναφέρονται σ" αυτή, με σαφήνεια, πληρότητα και χωρίς αντιφάσεις ή λογικά κενά, τα προκύψαντα από την αποδεικτική διαδικασία πραγματικά περιστατικά, στα οποία στηρίχθηκε η κρίση του δικαστηρίου για τη συνδρομή των αντικειμενικών και υποκειμενικών στοιχείων του εγκλήματος, οι αποδείξεις που τα θεμελιώνουν και οι νομικές σκέψεις υπαγωγής των περιστατικών αυτών στην εφαρμοσθείσα ουσιαστική ποινική διάταξη. Για την ύπαρξη τέτοιας αιτιολογίας είναι παραδεκτή η αλληλοσυμπλήρωση του αιτιολογικού με το διατακτικό της απόφασης, τα οποία αποτελούν ενιαίο σύνολο, δεν υπάρχει δε έλλειψη αιτιολογίας και στην περίπτωση που αυτή εξαντλείται σε επανάληψη του διατακτικού της απόφασης, το οποίο, όμως, εκτός από τα τυπικά στοιχεία του κατηγορητηρίου, περιέχει και πραγματικά περιστατικά τόσο αναλυτικά και με τόση πληρότητα, ώστε να καθίσταται περιττή η διαφοροποίηση της διατύπωσης του σκεπτικού της. Σε σχέση με τα αποδεικτικά μέσα, που λήφθηκαν υπόψη από το δικαστήριο προκειμένου να μορφώσει την καταδικαστική του κρίση, όπως επιβάλλουν οι διατάξεις των άρθρων 177 παρ. 1 και 178 του ΚΠΔ, για την πληρότητα της αιτιολογίας αρκεί ο κατ' είδος προσδιορισμός τους (μάρτυρες, έγγραφα κλπ) χωρίς να απαιτείται ειδικότερη αναφορά ή αναλυτική παράθεσή τους και μνεία του τί προέκυψε από το καθένα χωριστά. Πρέπει, όμως, να προκύπτει με βεβαιότητα, ότι το δικαστήριο τα έλαβε υπόψη και τα συνεκτίμησε όλα και όχι μόνο ορισμένα από αυτά κατ' επιλογή, ενώ δεν είναι απαραίτητη η αξιολογική συσχέτιση και σύγκριση των διαφόρων αποδεικτικών μέσων και των μαρτυρικών καταθέσεων μεταξύ τους και δεν απαιτείται να προσδιορίζεται ποιο βάρυνε περισσότερο για το σχηματισμό της δικανικής κρίσης, ούτε χρειάζεται να διευκρινίζεται από ποιο ή ποια αποδεικτικά μέσα αποδείχθηκε η κάθε παραδοχή. Όταν δε εξαίρονται ορισμένα από τα αποδεικτικά μέσα, δεν σημαίνει ότι δεν λήφθηκαν υπόψη τα άλλα, ούτε ανακύπτει ανάγκη αιτιολόγησης γιατί δεν εξαίρονται τα λοιπά. Ειδικά δε προκειμένου για αθωωτική απόφαση, ενόψει του τεκμηρίου της αθωότητας, που θεσπίζεται και από τη διάταξη του άρθρου 6 παρ. 2 της Ε.Σ.Δ.Α. (Ν.Δ. 53/1974) και δεδομένου ότι αντικείμενο απόδειξης στην ποινική δίκη αποτελεί η ενοχή και όχι η αθωότητα του κατηγορουμένου, τέτοια έλλειψη αιτιολογίας που ιδρύει τον από τη διάταξη του άρθρου 510 παρ.1 στοιχ.Δ' του ΚΠΔ λόγο αναίρεσης, υπάρχει όταν: α) είτε δεν αναφέρονται στην απόφαση καθόλου, είτε αναφέρονται κατά τρόπο ελλιπή ή ασαφή, τα πραγματικά περιστατικά που αποδείχθηκαν από την ακροαματική διαδικασία και δικαιολογούν την κρίση για μη συνδρομή των αντικειμενικών και υποκειμενικών στοιχείων της αξιόποινης πράξης, που αποδίδεται στον κατηγορούμενο και β) δεν αναφέρονται στην απόφαση, ως προς το είδος τους, τα αποδεικτικά μέσα, από τα οποία προέκυψαν τα περιστατικά αυτά, καθώς και οι λόγοι (αιτιολογικές σκέψεις), για τους οποίους το δικαστήριο της ουσίας κατέληξε σε αθωωτική κρίση και δεν ήταν δυνατό να καταλήξει στο πόρισμα ότι ο κατηγορούμενος πραγμάτωσε την αντικειμενική και υποκειμενική υπόσταση της ελεγχόμενης αξιόποινης πράξης. Επίσης, στην αθωωτική απόφαση, για να είναι αυτή αιτιολογημένη, πρέπει να αναφέρεται ή να συνάγεται από ολόκληρο το περιεχόμενο του σκεπτικού της, κατά τρόπο αναμφισβήτητο, ότι το δικαστήριο έλαβε υπόψη και συνεκτίμησε για τη διαμόρφωση της αθωωτικής κρίσης του το περιεχόμενο όλων ανεξαιρέτως των αποδεικτικών μέσων που μνημονεύονται στα πρακτικά, και όχι μόνο το περιεχόμενο μερικών από αυτά κατ' επιλογή. Έτσι, υπάρχει έλλειψη αιτιολογίας, όταν δεν είναι βέβαιο ότι το δικαστήριο έλαβε υπόψη στο σύνολο τους όλα τα έγγραφα ή το περιεχόμενο όλων των μαρτυρικών καταθέσεων. Η υποχρέωση για συγκριτική στάθμιση και αξιολογική συσχέτιση του περιεχομένου όλων των αποδεικτικών μέσων επιβάλλεται από τις διατάξεις των άρθρων 177 παρ.1 και 178 ΚΠΔ. Το αποτέλεσμα του συσχετικού, της συνεκτίμησης, της συγκριτικής στάθμισης και της συναξιολόγησης των αποδεικτικών μέσων, δηλαδή από ποιο αποδεικτικό μέσο πείσθηκε ή τελικά δεν πείσθηκε το δικαστήριο, δεν ελέγχεται από τον Άρειο Πάγο, καθόσον αφορά στην αναιρετικά ανέλεγκτη κρίση του δικαστηρίου της ουσίας. Επίσης, δεν αρκεί για την πληρότητα της αιτιολογίας της αθωωτικής απόφασης μόνη η σκέψη, ότι προέκυψαν αμφιβολίες για την ενοχή του κατηγορουμένου ή ότι δεν πείσθηκε το δικαστήριο, εκτός αν δεν προσκομίσθηκε κανένα αποδεικτικό στοιχείο, ούτε εξετάσθηκε μάρτυρας (ΑΠ Ολ. 1/2020). Δεν αποτελεί όμως λόγο αναίρεσης η εσφαλμένη εκτίμηση των αποδείξεων και ειδικότερα η εσφαλμένη εκτίμηση και αξιολόγηση των μαρτυρικών καταθέσεων και των εγγράφων, η παράλειψη αναφοράς και αξιολόγησης κάθε αποδεικτικού στοιχείου χωριστά και η παράλειψη συσχέτισης των αποδεικτικών μέσων μεταξύ τους, καθόσον στις περιπτώσεις αυτές με την επίφαση της έλλειψης αιτιολογίας πλήττεται η αναιρετικώς ανέλεγκτη περί τα πράγματα κρίση του δικαστηρίου της ουσίας. Περαιτέρω, κατά το άρθρο 510 παρ. 1 στοιχ. Ε' του ΚΠοινΔ, λόγο αναίρεσης αποτελεί και η εσφαλμένη ερμηνεία ή εφαρμογή ουσιαστικής ποινικής διάταξης. Εσφαλμένη ερμηνεία υπάρχει, όταν ο δικαστής αποδίδει στο νόμο διαφορετική έννοια από εκείνη που πραγματικά έχει, ενώ εσφαλμένη εφαρμογή υπάρχει, όταν το δικαστήριο της ουσίας δεν υπάγει σωστά τα πραγματικά περιστατικά, που δέχθηκε ότι αποδείχθηκαν, στη διάταξη που εφαρμόστηκε. Τέλος, περίπτωση εσφαλμένης εφαρμογής ουσιαστικής ποινικής διάταξης συνιστά και η εκ πλαγίου παραβίαση της διάταξης αυτής, η οποία υπάρχει, όταν στο πόρισμα της απόφασης, που περιλαμβάνεται στο συνδυασμό του σκεπτικού με το διατακτικό και ανάγεται στα στοιχεία και την ταυτότητα του εγκλήματος, έχουν εμφιλοχωρήσει ασάφειες, αντιφάσεις ή λογικά κενά, με αποτέλεσμα να καθίσταται ανέφικτος ο αναιρετικός έλεγχος της ορθής ή μη εφαρμογής του νόμου, οπότε η απόφαση στερείται νόμιμης βάσης (ΟλΑΠ 1/2020, ΑΠ 809/2023, ΑΠ 1/2020, ΑΠ 127/2022, ΑΠ 212/2022, ΑΠ 210/2022, ΑΠ 872/2021). Ως αντίφαση η οποία συνεπάγεται έλλειψη αιτιολογίας και νόμιμης βάσης, νοείται η προκύπτουσα είτε μεταξύ των εκτιθέμενων στο σκεπτικό της απόφασης είτε μεταξύ των τελευταίων και εκείνων που αναφέρονται στο διατακτικό αυτής (ΑΠ 1700/2019).
Στην προκειμένη περίπτωση, όπως προκύπτει από το σκεπτικό της προσβαλλομένης με αριθ.190/2024 απόφασης του Τριμελούς Εφετείου Κακουργημάτων Πατρών, που δίκασε σε πρώτο βαθμό, το δικάσαν Δικαστήριο της ουσίας, μετά από εκτίμηση και αξιολόγηση των μνημονευομένων κατ'είδος αποδεικτικών μέσων, δέχτηκε, κατά την αναιρετικώς ανέλεκτη κρίση του, ότι αποδείχτηκαν, κατά πιστή μεταφορά, τα ακόλουθα: "Από τις ένορκες καταθέσεις των μαρτύρων κατηγορίας και υπερασπίσεως στο ακροατήριο, που περιέχονται στα ενσωματωμένα στην παρούσα απόφαση πρακτικά της δημόσιας συνεδριάσεως του παρόντος Δικαστηρίου, την ανάγνωση όλων ανεξαιρέτως των εγγράφων, τα οποία αναγνώσθηκαν στο ακροατήριο και καταχωρήθηκαν στα ίδια πρακτικά (καθώς και από την ανάγνωση των προανακριτικών καταθέσεων των απόντων μαρτύρων κατηγορίας 1ου, 2ου, 3ου και 4ου) και όλων ανεξαιρέτως των εγγράφων, τα οποία αναγνώσθηκαν στο ακροατήριο και καταχωρίσθηκαν στα ίδια πρακτικά, τις απολογίες των παρόντων κατηγορουμένων - σημειωτέον ότι η εκπροσώπηση του 2ου, 4ου και 7ου εκ των κατηγορουμένων από τους ανωτέρω πληρεξούσιους δικηγόρους δεν περιλαμβάνει και την κατά το άρθρο 366 ΚΠΔ απολογία, η οποία είναι πάντοτε προφορική και άμεση, πρέπει, δε, να δίδεται από τον ίδιο τον κατηγορούμενο και όχι από τον εκπροσωπούντο αυτόν, ο οποίος δεν αποκτά από την ιδιότητα του κατηγορουμένου και δεν μπορεί να απολογηθεί γι' αυτόν και να απαντά στις ερωτήσεις αντί γι' αυτόν - και γενικά από όλη τη συζήτηση της υποθέσεως και από την αξιολογική εκτίμηση όλων των αποδεικτικών μέσων, σύμφωνα με την προβλεπόμενη από το άρθρο 177 παρ. 1 ΚΠΔ αρχή της ηθικής αποδείξεως, αποδείχθηκαν τα ακόλουθα: 1) Σε βάρος του πρώτου των κατηγορουμένων, Y. S., καθώς και των λοιπών συγκατηγορουμένων του, ασκήθηκε ποινική δίωξη για διακίνηση ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, καθώς και για την συγκρότηση εγκληματικής οργάνωσης. Όπως προέκυψε από την αποδεικτική διαδικασία ο πρώτος κατηγορούμενος, Y. S., τέλεσε τις κάτωθι πράξεις διακίνησης ναρκωτικών ουσιών α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια και δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. Στις ανωτέρω πράξεις προέβη χωρίς ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, προκειμένου να εξασφαλίσει την ελάχιστη αμοιβή των 50 ευρώ, αποκλειστικά για την φύλαξη των ποσοτήτων, για λογαριασμό αγνώστου στην ανάκριση μέχρι σήμερα προσώπου. Ωστόσο, δεν αποδείχθηκε ότι οι κατηγορούμενοι είχαν συγκροτήσει εγκληματική οργάνωση και δη ότι ο K. S. (5ος κατηγορούμενος) διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης, προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών, που διακινούνταν, περαιτέρω, είτε από τον ίδιο, είτε από τα υπόλοιπα μέλη, πάντα όμως εν γνώσει και με σχετική εντολή του, συγκέντρωνε τα έσοδα, που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο, δε, 1ος κατηγορούμενος, Y. S., ορίστηκε ως αποθηκάριος των προς διάθεση ναρκωτικών ουσιών, ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, ενώ ο Π. Μ. (4ος κατηγορούμενος) παραχωρούσε στον 1ο κατηγορούμενο τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης. Η ένωση τους δεν αποδείχθηκε, ειδικότερα, ότι είχε λάβει τα ποιοτικά και χρονικά χαρακτηριστικά μιας τέτοιας οργάνωσης, ήτοι ότι είχε ιεραρχική δομή, με διακριτούς και αλληλένδετους των μελών της ρόλους, με αρχηγό τον πέμπτο κατηγορούμενο, που έδινε γενικές κατευθύνσεις αναφορικά με την επιχειρησιακή δράση των άλλων μελών της ομάδας, και με υποταγή της βούλησης των μελών στους σκοπούς της οργάνωσης. Εξάλλου, δεν αποδείχτηκε, ότι στην προκείμενη περίπτωση πρόκειται περί δομημένης και με διαρκή δράση ομάδας, αφού δεν απεδείχθη ιεραρχική διάρθρωση με διακριτικούς ρόλους (αρχηγός, εκτελεστικό όργανο, μέλος-κάποιος που υποστηρίζει). Πλέον συγκεκριμένα, ελλείπει καθ' ολοκληρίαν, η υποδομή, που κατά το άρθρο 187 ΠΚ, προσιδιάζει σε μια επιχειρηματικά δομημένη κερδοσκοπική οργάνωση, ως αυτή εξειδικεύεται νομολογιακά στη διαχείριση υλικοτεχνικού εξοπλισμού, στη διαχείριση υπέρογκων χρηματικών ποσών και στη χρήση προωθημένων τεχνολογικών μέσων, ικανών να στηρίξουν την επί μακρώ σκοπούμενη δράση της οργάνωσης. Η έλλειψη τεχνικών μέσων αναδεικνύεται χαρακτηριστικά από το γεγονός για την απόκρυψη των ναρκωτικών ουσιών, που φέρεται να διακινούσε η οργάνωση δε χρησιμοποιήθηκαν εξειδικευμένες τεχνικές απόκρυψης (κρύπτες, κοντέινερ κλπ.), αλλά, αντιθέτως, οι ναρκωτικές ουσίες αποκρύπτονταν μέσα στο δάσος, γεγονός που κατέστησε ευχερή τον εντοπισμό τους από τις αστυνομικές αρχές μετά από λίγες ημέρες φυσικής παρακολούθησης. Περαιτέρω, ως προς τις οικίες, που φέρεται να μισθώθηκαν για την αποθήκευση των ναρκωτικών, ουσιών, τόσο από την προανάκριση όσο και από την κύρια ανάκριση, προέκυψε ότι η φερόμενη ως οργάνωση δε χρησιμοποιούσε τρίτα πρόσωπα- "αχυρανθρώπους" αλλά αντίθετα τα ίδια τα μέλη της οργάνωσης μίσθωναν τις κατοικίες στο όνομα τους, καθιστώντας πιο ευχερή την ταυτοποίησή τους. Επιπρόσθετα, ούτε μεγάλα χρηματικά ποσά κατασχέθηκαν, ούτε ιδιαίτερα τεχνικά μέσα. Περαιτέρω, εν προκειμένω, δεν συντρέχει το πλέον βασικό στοιχείο της υποδομής μιας εγκληματικής οργάνωσης, ήτοι, η περιουσιακή της αυτοτέλεια, υπό την έννοια της χρησιμοποίησης των κερδών από τις πράξεις διακίνησης ως τροφοδότη για την υλοποίηση των εγκληματικών της στόχων. Αντιθέτως, προκύπτει με σαφήνεια ότι, κοινό ταμείο και αυτοτελής περιουσία της οργάνωσης δεν υπήρχε, ούτε και προκύπτει διαχειριστής του ταμείου της οργάνωσης, ο οποίος να καταβάλει στους λοιπούς κατηγορουμένους χρηματικά ποσά για αμοιβές, έξοδα κίνησης ή να χρηματοδοτεί τυχόν άλλες δράσεις που αφορούσαν την εγκληματική δραστηριότητα, στοιχείο, το οποίο σηματοδοτεί την έλλειψη προοπτικής διαρκούς δράσης. Ομοίως, ελλείπει το στοιχείο της διαρκούς δράσης, καθώς η δράση της φερόμενης ως εγκληματικής οργάνωσης φέρεται να άρχεται, κατά μέσα Ιουνίου του έτους 2022, ήτοι ο χρόνος της φερόμενης δράσης της είναι μόλις 6 μήνες, χρονικό διάστημα το οποίο σε καμία περίπτωση δεν μπορεί να χαρακτηριστεί μεγάλο. Επομένως, δεν στοιχειοθετείται το αδίκημα του άρθρου 187 παρ.1 ΠΚ. Ενόψει τούτων, δεν συντρέχει περίπτωση εφαρμογής της διάταξης του άρθρου 22 παρ. 2 β του Ν. 4139/2013, η οποία απαιτεί, όσο ειδικότερα αφορά στην πράξη της διακίνησης, να λαμβάνει τούτη στο πλαίσιο εγκληματικής οργάνωσης. Τέλος, δεν προέκυψε ότι συντρέχει περίπτωση εφαρμογής της διάταξης του άρθρου 23 παρ 2 α του Ν. 4139/2013, ήτοι, διακεκριμένη περίπτωση της διακίνησης ναρκωτικών ουσιών με προσδοκώμενο όφελος άνω των 75.000 ευρώ. Πλέον συγκεκριμένα, δεν προέκυψε η αξία κτήσης (αγοράς) των ως άνω ναρκωτικών ουσιών, που στη συνέχεια πωλούνταν στα προαναφερόμενα πρόσωπα, ώστε να δύναται να προκύψει και το όφελος. Ειδικότερα, αποδίδεται στον 1ο κατηγορούμενο η κατοχή και αποθήκευση 9.796 γραμ. καννάβεως και 407 γραμ. κοκαΐνης. Όπως συνάγεται από προσκομισθείσες ανακοινώσεις της Ελληνικής Αστυνομίας 70,5 κιλά κάνναβης έχουν αξία από 140.000 έως και 211.000 ευρώ, ήτοι από 2.000 έως 3.000 ευρώ το κιλό.
Συνεπώς, η αξία των ανωτέρω ναρκωτικών ουσιών ανέρχεται στις 33.000 ευρώ, για την κάνναβη, και 450 ευρώ για την ηρωίνη. Από αυτό το ποσό θα πρέπει να αφαιρεθεί το ποσό, που απαιτήθηκε για τη κτήση των ναρκωτικών, ώστε να προσδιορίζεται το προσδοκώμενο όφελος, που είναι πολύ κατώτερο των 75.000 ευρώ. Ενόψει όλων των προαναφερομένων, πρέπει, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, ο 1ος των κατηγορουμένων να κριθεί ένοχος της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, και αθώος για την αποδιδόμενη σε αυτόν πράξη της πώλησης, καθόσον δεν αποτυπώνονται στο κατηγορητήριο τα ουσιώδη στοιχεία αυτής, όπως αναφέρεται και στην μείζονα πρόταση της παρούσας, ήτοι α) ορισμένο κινητό πράγμα, δηλαδή ορισμένη ναρκωτική ουσία, β) ορισμένο τίμημα και γ) συμφωνία των συμβαλλομένων για τα στοιχεία αυτά, αλλά αναφέρεται απλά ότι "...πώλησε σε άγνωστο σημείο εντός της Αχαΐας, σε άγνωστο δράστη, άγνωστη ναρκωτική ουσία έναντι άγνωστου χρηματικού τιμήματος". Οι λοιποί κατηγορούμενοι, στους οποίους, κατά τα ανωτέρω, αποδίδονται οι πράξεις της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, και συνέργειας σε αυτή, καθώς και της συγκρότησης εγκληματικής οργάνωσης, πρέπει να κηρυχθούν αθώοι της τέλεσης αυτών, καθόσον, όπως προαναφέρθηκε, δεν αποδείχθηκε η απαιτούμενη εκ του νόμου αντικειμενική υπόσταση των ανωτέρω αποδιδόμενων σε αυτούς πράξεων. 2)Ο δεύτερος των κατηγορουμένων, Δ. Δ., αποδείχθηκε ότι, στην ..., ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, κατείχε και αποθήκευσε εντός της οικίας του, επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα, που άρχισε το αργότερο την 15-6-2022 και διήρκεσε έως την ώρα 19:30 της 6-12-2022, 1 γυάλινο βάζο, περιέχον ακατέργαστη κάνναβη μικτού βάρους 185,4 γραμμαρίων και 1 αυτοσχέδια νάιλον συσκευασία περιέχουσα κοκαΐνη μικτού βάρους 0,32 γραμμαρίων. Τις ανωτέρω ποσότητες κάνναβης, ενόψει της ποσότητας και του τρόπου συσκευασίας αυτών κατείχε για δική του χρήση. Ειδικότερα, αποδεικνύεται, από την με ημερομηνία 13/3/2023, έκθεση ψυχιατρικής πραγματογνωμοσύνης του ψυχιάτρου I. Κ., ότι ο ανωτέρω κατηγορούμενος είναι τοξικομανής, πληρώντας πέντε [5] κριτήρια της υπουργικής απόφασης με Αρ. Α2Β/3982/1987 ( ΦΕΚ Β'577), για τον χαρακτηρισμό του ως τοξικομανή, λαμβανομένων υπόψη της καθημερινής χρήσης ηρωίνης, κοκαΐνης και κάνναβης, όσο και των αντικειμενικών ευρημάτων, που προέκυψαν κατά την κλινική του εξέταση και συγκεκριμένα την ενεργό συμπτωματολογία στερητικού τύπου με ρινόρροια, εφίδρωση, τρέμουλο άνω άκρων και χασμουρητά, έντονη ευερεθιστότητα και διαταραχές ύπνου, καθώς και τη φαρμακευτική αγωγή, που λαμβάνει εντός του Καταστήματος Κράτησης (1 δισκίο Xanax ημερησίως). Περαιτέρω, αφενός, κατά τα προαναφερθέντα, δεν αποδείχθηκε η σύσταση και λειτουργία εγκληματικής οργάνωσης, αφετέρου, δεν προέκυψε οποιαδήποτε σχέση και επικοινωνία του δευτέρου των κατηγορουμένων με τους λοιπούς συγκατηγορούμένους, πλην του πρώτου και τετάρτου αυτών, τους οποίους γνώρισε λόγω της τοξικοεξάρτησής του, καθόσον αντάλλασσαν μεταξύ τους δόσεις ναρκωτικών ουσιών.
Συνεπώς, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθεΐσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του. 3) Στον τρίτο των κατηγορουμένων, Π. Π., αποδίδεται ότι παρείχε συνδρομή στις πράξεις, που τέλεσαν οι συγκατηγορούμενοί του, στα πλαίσια λειτουργίας της εγκληματικής οργάνωσης, που προαναφέρθηκε, και ειδικότερα ότι αυτός, στις πράξεις που τελέστηκαν από το Μάιο του 2022 και έπειτα, ενώ γνώριζε την ύπαρξη και λειτουργία εγκληματικής οργάνωσης, και με σκοπό να συνδράμει στις ανωτέρω πράξεις των συγκατηγορουμένων του και την επίτευξη των ανωτέρω σκοπών τους, παρέδωσε σε αυτούς το με αριθμό κυκλοφορίας ... ΙΧΕ αυτοκίνητο, ιδιοκτησίας του, μάρκας BMW και χρώματος μαύρου, ώστε να χρησιμοποιείται από τους συγκατηγορουμένους του για τη μεταφορά των ναρκωτικών ουσιών από τον τόπο όπου τις προμηθεύονταν στον τόπο αποθήκευσης τους και από εκεί στον τόπο πώλησης τους. Πλην, όμως, αφενός, κατά τα προαναφερθέντα δεν αποδείχθηκε η σύσταση και λειτουργία εγκληματικής οργάνωσης, αφετέρου, όπως προέκυψε από την αποδεικτική διαδικασία, το όχημα, που φέρεται να παρέδωσε, ήτοι το με αριθμό κυκλοφορίας ... ΙΧΕ αυτοκίνητο, ιδιοκτησίας του, ουδέποτε ανήκε στον ίδιο αλλά στον συγκατηγορούμενό του, S. K., ο οποίος το είχε αγοράσει πριν το έτος 2017 και έκανε χρήση αυτού, ζήτησε, δε, από τον 3ο κατηγορούμενο, για φορολογικούς λόγους, να εκδοθεί άδεια κυκλοφορίας ενός οχήματος του επ' ονόματι του, η δε μεταβίβαση έλαβε χώρα σε εντελώς ανύποπτο χρόνο. 4) Ο τέταρτος των κατηγορουμένων, Π. Μ., αποδείχθηκε ότι, στην ., ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 20:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 2 νάιλον συσκευασίες περιέχουσες ακατέργαστη κάνναβη μικτού βάρους 1,35 και 1,26 γραμμαρίων, αντίστοιχα, ήτοι ακατέργαστη κάνναβη συνολικού μικτού βάρους 2,61 γραμμαρίων. Τις ανωτέρω ποσότητες κάνναβης, ενόψει της ποσότητας και του τρόπου συσκευασίας αυτών κατείχε για δική του χρήση, καθόσον κάνει ημερήσια χρήση κάνναβης (3-4 τσιγάρα). Περαιτέρω, αφενός, κατά τα προαναφερθέντα δεν αποδείχθηκε η σύσταση και λειτουργία εγκληματικής οργάνωσης, αφετέρου, όπως προέκυψε από την αποδεικτική διαδικασία, το όχημα, που φέρεται να παραχώρησε προς χρήση στα πλαίσια της εγκληματικής οργάνωσης, ήτοι το με αριθμό κυκλοφορίας ... ΙΧΕ αυτοκίνητο, ουδέποτε ανήκε στον ίδιο αλλά στον πατέρα του, Κ. Μ., ο οποίος και το χρησιμοποιούσε, ενώ η με αριθμ. κυκλ. ... μοτοσικλέτα, που αγοράσθηκε από αυτόν στις 30-11-2022, επεστράφη στον πωλητή της αυθημερόν, λόγω εμφανισθείσης προϋπάρχουσας βλάβης, συνεπώς δεν υπήρχε στην κατοχή του. Μετά ταύτα, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του. 5) Ο πέμπτος των κατηγορουμένων, S. K., αποδείχθηκε ότι, ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, στο ..., σε παράδρομο της επαρχιακής οδού την 15:30 ώρα της 6-12-2022, κατείχε μια αυτοσχέδια νάιλον συσκευασία, που περιείχε κοκαΐνη μικτού βάρους 10,3 γραμμαρίων. Όπως αποδείχθηκε, ο ανωτέρω κατηγορούμενος είναι τοξικομανής, κατά την έννοια του Νόμου, όπως πιστοποιείται τόσο από την υπάρχουσα ψυχιατρική πραγματογνωμοσύνη του ιατρού I. Κ., όσο και από την, με ημερομηνία 21.01.2021, πραγματογνωμοσύνη του ιατρού Α. Τ., οι οποίοι έχουν στηριχθεί σε αντικειμενικά ευρήματα, καθόσον έχουν διαγνώσει στερητικό σύνδρομο, ΩΡΛ ευρήματα, καθώς και σημάδια από φλεβοκεντήσεις, ιδιαίτερα στην περιοχή των μηριαίων φλεβών. Επίσης, ο κατηγορούμενος έχει ήδη αμετακλήτως κριθεί ως τοξικομανής, δυνάμει της υπ' αριθμ. 382-383/2022 του Πενταμελούς Εφετείου Πατρών, η οποία έχει ήδη καταστεί αμετάκλητη, προς τούτο, δε, προσκομίσθηκε σχετικό πιστοποιητικό.
Συνεπώς, την ανωτέρω ποσότητα κοκαΐνης, ενόψει της ποσότητας και του τρόπου συσκευασίας αυτής, κατείχε για δική του χρήση. Μετά ταύτα, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής), που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του. Εξάλλου, πρέπει να κηρυχθεί αθώος για την αποδιδόμενη σε αυτόν πράξη της πώλησης ναρκωτικών ουσιών, καθόσον, αφενός, δεν αποτυπώνονται στο κατηγορητήριο τα ουσιώδη στοιχεία της, ήτοι α) ορισμένο κινητό πράγμα, δηλαδή ορισμένη ναρκωτική ουσία, β) ορισμένο τίμημα και γ) συμφωνία των συμβαλλομένων για τα στοιχεία αυτά αλλά αναφέρεται απλά ότι "...πώλησε σε άγνωστο σημείο εντός της Αχαΐας, σε γυναίκα αγνώστων στοιχείων, άγνωστη ποσότητα ναρκωτικών ουσιών...", αφετέρου, δε, και στις τρεις λοιπές περιπτώσεις πώλησης, που του αποδίδονται, δεν αποδείχθηκε η συμμετοχή του, καθόσον και από τις καταθέσεις των μαρτύρων κατηγορίας-αστυνομικών δεν προκύπτουν οι πωλήσεις αυτές εκ μέρους του. Περαιτέρω, στον ανωτέρω κατηγορούμενο αποδίδεται η πράξη της ηθικής αυτουργίας στις πράξεις, που φέρονται να τέλεσαν οι συγκατηγορούμενοί του, στα πλαίσια συγκρότησης και λειτουργίας εγκληματικής οργάνωσης. Πλην, όμως, κατά τα προαναφερθέντα, δεν αποδείχθηκε η σύσταση και λειτουργία εγκληματικής οργάνωσης από τους κατηγορούμενους, συνεπώς, πρέπει να κηρυχθεί αθώος ο κατηγορούμενος της πράξης της ηθικής αυτουργίας, στα πλαίσια αυτής, που του αποδίδεται. Τέλος, από κανένα αποδεικτικό στοιχείο δεν αποδείχθηκε η τέλεση εκ μέρους του πέμπτου κατηγορούμενου της πράξης της επικίνδυνης σωματικής βλάβης σε βάρος άντρα αγνώστων στοιχείων, όπως αποτυπώνεται στο κατηγορητήριο, και ειδικότερα ότι αυτός προξένησε σε άγνωστο άντρα σωματικές κακώσεις και βλάβη της υγείας, με τρόπο που μπορούσε να προκαλέσει στον παθόντα κίνδυνο ζωής ή βαριά σωματική βλάβη, καθόσον δεν υπάρχει κατάθεση παθόντος εντός της δικογραφίας ή ιατροδικαστική έκθεση, που να βεβαιώνει τα ανωτέρω, αλλά ούτε και κάποια μαρτυρική κατάθεση περί τούτου.
Συνεπώς, πρέπει αυτός να κηρυχθεί αθώος της τέλεσης αυτής. 6) Στον έκτο των κατηγορουμένων, Α. Κ., αποδίδεται ότι διακίνησε ναρκωτικές ουσίες από κοινού και κατά μόνας (πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, καθώς και ότι συμμετείχε ως μέλος σε συγκροτημένη εγκληματική οργάνωση. Πλην, όμως, αφενός, κατά τα προαναφερθέντα δεν αποδείχθηκε η σύσταση και λειτουργία εγκληματικής οργάνωσης, αφετέρου, ως προς την αποδιδόμενη σε αυτόν πράξη της πώλησης ναρκωτικών ουσιών, τελεσθείσα κατ' εξακολούθηση, δεν αποτυπώνονται στο κατηγορητήριο τα ουσιώδη στοιχεία της, ήτοι α) ορισμένο κινητό πράγμα, δηλαδή ορισμένη ναρκωτική ουσία, β) ορισμένο τίμημα και γ) συμφωνία των συμβαλλομένων για τα στοιχεία αυτά αλλά αναφέρεται μόνο ότι "...πώλησε επανειλημμένα σε άγνωστα πρόσωπα, άγνωστες ποσότητες ...έναντι αγνώστου συνολικού τιμήματος...".
Συνεπώς, αυτός πρέπει να κηρυχθεί αθώος της τέλεσης αυτών. 7) Στον έβδομο των κατηγορουμένων, J. P., αποδίδεται ότι διακίνησε ναρκωτικές ουσίες από κοινού και κατά μόνας (πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, καθώς και ότι συμμετείχε ως μέλος σε συγκροτημένη εγκληματική οργάνωση. Πλην, όμως, αφενός, κατά τα προαναφερθέντα δεν αποδείχθηκε η σύσταση και λειτουργία εγκληματικής οργάνωσης, αφετέρου, ως προς την αποδιδόμενη σε αυτόν πράξη της πώλησης ναρκωτικών ουσιών, τελεσθείσα κατ' εξακολούθηση, δεν αποτυπώνονται στο κατηγορητήριο τα ουσιώδη στοιχεία της, ήτοι α) ορισμένο κινητό πράγμα, δηλαδή ορισμένη ναρκωτική ουσία, β) ορισμένο τίμημα και γ) συμφωνία των συμβαλλομένων για τα στοιχεία αυτά αλλά αναφέρεται μόνο ότι "...πώλησε επανειλημμένα σε άγνωστα πρόσωπα, άγνωστες ποσότητες ...έναντι αγνώστου συνολικού τιμήματος...".
Συνεπώς, αυτός πρέπει να κηρυχθεί αθώος της τέλεσης αυτών. 8) Ο όγδοος των κατηγορουμένων, Γ. Μ., αποδείχθηκε ότι, στις 10.8.2022 περί ώρα 16.30μμ, στην οδό ., στο ύψος της οδού ., κατόπιν νομότυπης σωματικής έρευνας από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών, καταλήφθηκε να κατέχει επιμελώς κρυμμένη στο εσώρουχο του α) μία αυτοσχέδια νάιλον συσκευασία περιέχουσα κοκαΐνη μικτού βάρους 1,3 γραμμαρίων έτοιμη προς διάθεση και β) το χρηματικό ποσό των 355 ευρώ. Εν συνεχεία, ώρα 17:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών παρουσία δικαστικού λειτουργού σε ισόγειο διαμέρισμα του επί της οδού ..., καταλήφθηκε να κατέχει: γ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 4,3 γραμμαρίων, η οποία ανευρέθηκε στο παιδικό δωμάτιο, στην ντουλάπα, επιμελώς κρυμμένη σε ράφι ψηλά, δ) δύο καρτέλες περιέχουσες συνολικά 20 δισκία φαρμακευτικού σκευάσματος HIPNOSEDON και ε) ένα φιαλίδιο περιέχον 30 δισκία φαρμακευτικού σκευάσματος ΧΑΝΑΧ των 2 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στο χώρο της κουζίνας πάνω από τα ντουλάπια. Ακολούθως δε, ώρα 18:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών σε διαμέρισμα του του πρώτου ορόφου επί της οδού ..., καταλήφθηκε να κατέχει στ) μία αυτοσχέδια νάιλον συσκευασία περιέχουσα κοκαΐνη μικτού βάρους 0,82 γραμμαρίων, ζ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 6,1 γραμμαρίων, και η) μία καρτέλα περιέχουσα 8 δισκία φαρμακευτικού σκευάσματος ΧΑΝΑΧ των 0,5 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στον χώρο της κουζίνας. Τις ανωτέρω ποσότητες κοκαΐνης συνολικού μικτού βάρους 2,12 γραμμαρίων, κάνναβης συνολικού μικτού βάρους 10,4 γραμμαρίων, τα 20 δισκία του φαρμακευτικού σκευάσματος HIPNOSEDON και τα 38 δισκία του φαρμακευτικού σκευάσματος ΧΑΝΑΧ κατείχε με την έννοια της φυσικής εξουσίασης, ώστε να μπορεί ανά πάσα στιγμή να διαπιστώνει την ύπαρξη και κατά τη βούληση σου να τα διαθέτει πραγματικά. Περαιτέρω, κατά το διάστημα από το 2010 έως την 10-8-2022, στην περιοχή του ..., πλησίον του σούπερ μάρκετ ..., από το 2017 έως και την 10-8-2022, σε άγνωστο χρόνο, εντός του ανωτέρω διαστήματος, προμηθεύτηκε επανειλημμένα άγνωστες ποσότητες κοκαΐνης και ηρωίνης, άνευ ανταλλάγματος, από το συγκατηγορούμενό του S. K. του R., στα πλαίσια ανταλλαγής ναρκωτικών ουσιών μεταξύ τοξικοεξαρτημένων ατόμων. Ο ανωτέρω κατηγορούμενος, όπως αποδείχθηκε, είναι τοξικομανής, μη δυνάμενος να αποβάλλει την έξη της χρήσης ναρκωτικών ουσιών με τις δικές του δυνάμεις, όπως αποδεικνύεται από την, από 27-12-2021,ψυχιατρική πραγματογνωμοσύνη της Ψυχιάτρου Ε. - Σ. Γ., η οποία διενεργήθηκε κατόπιν της υπ' αριθμ. 64/2021 διατάξεως του κ. Ανακριτή του Β' Πρωτοδικείου Πατρών, κατά το συμπέρασμα της οποίας από την συναξιολόγηση, του ληφθέντος ιστορικού, την ψυχιατρική εκτίμηση και τις άλλες διαθέσιμες πηγές και των απαντήσεων που προέκυψαν στα ερωτήματα της Υπουργικής απόφασης Αρ. Α2Β/3982/1987 (ΦΕΚ Β 577), προκύπτει ότι πάσχει από διαταραχή συνδεόμενη με τη χρήση ψυχοδραστικών ουσιών καθώς, πληροί και τα 7 στοιχεία, που καθορίζουν τον σωματικό και ψυχικό εθισμό σε ψυχοδραστικές ουσίες, κριτήρια που απαιτούν τα ισχύοντα σήμερα διεθνή ταξινομητικά συστήματα DSM 5 (της Αμερικάνικης Ψυχιατρικής Εταιρίας) και ICD-10 (του παγκόσμιου Οργανισμού Υγείας), για να τεθεί η διάγνωση της εξάρτησης, όπως επίσης πληροί τα κριτήρια, που απαιτεί το άρθρο 30 παρ. 1, 2, 3 του Ν. 4139/2013 καθώς και η Υπουργική απόφαση Αρ. Α2Β/3982/1987 (ΦΕΚ Β'577) για τον χαρακτηρισμό του ως τοξικομανή. Περαιτέρω, σύμφωνα με την ανωτέρω πραγματογνωμοσύνη, όσον αφορά την επίπτωση της εξάρτησης στον καταλογισμό, εφόσον αυτή υφίσταται, σχετίζεται με την ένταση των στερητικών συμπτωμάτων, την τοξίκωση, την χρονιότητα στην έκθεση και στην χαρακτηρολογική δομή του ασθενούς. Επίσης, ως ενδεδειγμένες θεραπείες για την αντιμετώπιση της εξάρτησης από ναρκωτικές ουσίες, η ψυχίατρος-πραγματογνώμονας πρότεινε τα κλειστά ή ανοικτά θεραπευτικά προγράμματα απεξάρτησης, καθώς και την ψυχοκοινωνική υποστήριξη, χωρίς ωστόσο να αποκλείσει τις υποτροπές.
Συνεπώς, τις ανωτέρω ποσότητες, ενόψει της ποσότητας και του τρόπου συσκευασίας αυτών κατείχε για δική του χρήση. Μετά ταύτα, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, της πράξης της διακίνησης ναρκωτικών ουσιών (με τη μορφή της προμήθειας και κατοχής), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του". Στη συνέχεια, το ανωτέρω Δικαστήριο της ουσίας, με το ακόλουθο, κατά πιστή μεταφορά, διατακτικό: Α)κήρυξε ομόφωνα αθώους τους κατηγορουμένους: (επ) Y. (ον) S. του G. για τις πράξεις:i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 2) Δ. Δ. του Γ. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 3) Π. Π. του Γ. για τις πράξεις: i) της συνέργειας σε από κοινού ή κατά μόνας διακίνηση ναρκωτικών ουσιών, τελεσθείσας χωρίς την απόκτηση της έξης της χρήσης ναρκωτικών, κατ' εξακολούθηση, με τις μορφές της κατοχής, της αποθήκευσης και της πώλησης, στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της παροχής σε άλλον περιουσιακού στοιχείου εν γνώσει του ότι με αυτόν τον τρόπο διευκολύνει και υποβοηθά την τέλεση εγκληματικής δραστηριότητας στο πλαίσιο εγκληματικής οργάνωσης του άρθρου 187 παρ.1 Π.Κ. 4) Μ. Π. του Κ. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 5) (επ.) P. ή S. (όν.) K. του R., για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, με συμμετοχή ως φυσικός και ηθικός αυτουργός, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, ii) της συγκρότησης και διεύθυνσης εγκληματικής οργάνωσης και iii) της επικίνδυνης σωματικής βλάβης. 6) Κ. Α. του Ι. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τη μορφή της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης και 7) (επ) P. (ον) J. του L. και της Ε. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τη μορφή της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. Συγκεκριμένα: Α) κήρυξε αθώους τους κατωτέρω κατηγορουμένους και ειδικότερα: 1) "τον 1° κατηγορούμενο (επ) Y. (ον) S. του G. αθώο του ότι: Α) στους κατωτέρω τόπους και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τις μορφές της κατοχής, της αποθήκευσης και της πώλησης. Την πράξη του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Ειδικότερα: 1)από κοινού με τους συγκατηγορουμένους του Δ. Δ. του Γ. και της Μ., Π. Μ. του Κ. και της Θ. και K. S. του R. και της L., δηλαδή με κοινό δόλο, και κατόπιν συναπόφασης και συνεκτέλεσης, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12- 2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια, δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. 2)κατά μόνας, α) σε άγνωστο σημείο εντός Αχαΐας, την 16-8-2022, πώλησε σε άγνωστο δράστη ποσότητα 3 γραμμαρίων άγνωστης ναρκωτικής ουσίας έναντι άγνωστου χρηματικού ποσού, β) σε άγνωστο σημείο εντός Αχαΐας, την 30-8- 2022 πώλησε σε άγνωστο δράστη ποσότητα 1 γραμμαρίου άγνωστης ναρκωτικής ουσίας έναντι άγνωστου χρηματικού ποσού, γ) σε άγνωστο σημείο εντός Αχαΐας, την 14-11-2022, πώλησε σε άγνωστο δράστη ποσότητα 2 γραμμαρίων άγνωστης ναρκωτικής ουσίας έναντι άγνωστου χρηματικού ποσού, και δ) σε άγνωστο σημείο εντός Αχαΐας, την 26-11-2022, πώλησε σε άγνωστο δράστη άγνωστη ποσότητα ναρκωτικής ουσίας έναντι άγνωστου χρηματικού ποσού. Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πορισμό εισοδήματος, το δε προσδοκώμενο όφελος του ανερχόταν τουλάχιστον στο ποσό των 223.852 ευρώ. Β) Στην ευρύτερη περιοχή της Αχαΐας και κατά το χρονικό διάστημα που άρχισε το αργότερο την 15-6-2022 και διήρκεσε έως την 6-12-2022, συγκρότησε επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων, στην οποία παρέμεινε ως μέλος μέχρι το πέρας του ως άνω χρονικού διαστήματος οπότε εξαρθρώθηκε. Συγκεκριμένα, με άπαντες τους παραπάνω συγκατηγορουμένους του και άλλα πρόσωπα άγνωστα κατά το παρόν στάδιο της ανάκρισης, συγκρότησαν οργάνωση που επιδίωκε την τέλεση περισσότερων κακουργημάτων διακίνησης ναρκωτικών ουσιών κατά παράβαση του ν. 4139/2013, είχε διαρκή δράση μέχρι το πέρας του ανωτέρω χρονικού διαστήματος οπότε εξαρθρώθηκε και ήταν επιχειρησιακά δομημένη καθώς είχε πραγματοπαγή χαρακτήρα και τα μέλη της αναλάμβαναν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους με σκοπό να αυξήσουν την αποτελεσματικότητα τους είτε ατομικά είτε στο πλαίσιο της συλλογικής δράσης τους, ανεξαρτήτως της γνώσης εκάστου για τα συγκεκριμένα καθήκοντα των άλλων ή και για το συγκεκριμένο σε κάθε περίπτωση στόχο της οργάνωσης. Ειδικότερα, ο πρώτος κατηγορούμενος και οι συγκατηγορούμενοί του που άπαντες παρέμειναν στην οργάνωση ολόκληρο το χρονικό διάστημα από τη συγκρότηση της έως την εξάρθρωση της είχαν, μεταξύ άλλων, και τους παρακάτω ρόλους: Ο K. S. διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από τον ίδιο είτε από τα υπόλοιπα μέλη πάντα όμως εν γνώσει και με σχετική εντολή του, συγκέντρωνε τα έσοδα που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο S. Y. ορίστηκε ως αποθηκάριος των προς διάθεση ναρκωτικών ουσιών ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, και οι δύο λοιποί μετέφεραν με ΙΧΕ αυτοκίνητο τον S. Y. στα σημεία αποθήκευσης των ναρκωτικών αλλά και στις συναντήσεις είτε με πελάτες είτε με τον αρχηγό, ενώ ο Π. Μ. επιπλέον παραχωρούσε στο S. Y. τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης". II)τον 2° κατηγορούμενο Δ. Δ. αθώο του ότι: Στους κατωτέρω τόπους και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τις μορφές της κατοχής, της αποθήκευσης και της πώλησης. Την πράξη του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Ειδικότερα: 1) από κοινού με τους συγκατηγορουμένους του S. Y. του G. και της F., Π. Μ. του Κ. και της Θ. και K. S. του R. και της L., δηλαδή με κοινό δόλο, και κατόπιν συναπόφασης και συνεκτέλεσης, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια, δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την .15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πόρισμα εισοδήματος, το δε προσδοκώμενο όφελος του ανερχόταν τουλάχιστον στο ποσό των 223.852 ευρώ. Β) Στην ευρύτερη περιοχή της Αχαΐας και κατά το χρονικό διάστημα που άρχισε το αργότερο την 21-7-2017 και διήρκεσε έως την 6-12-2022, συγκρότησε επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων, στην οποία παρέμεινε ως μέλος μέχρι το πέρας του ως άνω χρονικού διαστήματος οπότε εξαρθρώθηκε. Συγκεκριμένα, με άπαντες τους παραπάνω συγκατηγορουμένους του, με τον Α. Κ. του Ι. και της Β. και άλλα πρόσωπα άγνωστα κατά το παρόν στάδιο της ανάκρισης, συγκρότησαν οργάνωση που επιδίωκε την τέλεση περισσότερων κακουργημάτων διακίνησης ναρκωτικών ουσιών κατά παράβαση του ν. 4139/2013, είχε διαρκή δράση μέχρι το πέρας του ανωτέρω χρονικού διαστήματος οπότε εξαρθρώθηκε και ήταν επιχειρησιακά δομημένη καθώς είχε πραγματοπαγή χαρακτήρα και τα συχνά εναλλασσόμενα μέλη της αναλάμβαναν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους με σκοπό να αυξήσουν την αποτελεσματικότητα τους είτε ατομικά είτε στο πλαίσιο της συλλογικής δράσης τους, ανεξαρτήτως της γνώσης εκάστου για τα συγκεκριμένα καθήκοντα των άλλων ή και για το συγκεκριμένο σε κάθε περίπτωση στόχο της οργάνωσης. Ειδικότερα, ο δεύτερος κατηγορούμενος και οι συγκατηγορούμενοί του που άπαντες παρέμειναν στην οργάνωση ολόκληρο το χρονικό διάστημα από τη συγκρότηση της έως την εξάρθρωση της είχαν, μεταξύ άλλων, και τους παρακάτω ρόλους: Ο K. S. διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από τον ίδιο είτε από τα υπόλοιπα μέλη πάντα όμως εν γνώσει και με σχετική εντολή του, συγκέντρωνε τα έσοδα που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο S. Y. ορίστηκε ως αποθηκάριος των προς διάθεση ναρκωτικών ουσιών ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, και οι δύο λοιποί μετέφεραν με ΙΧΕ αυτοκίνητο τον S. Y. στα σημεία αποθήκευσης των ναρκωτικών αλλά και στις συναντήσεις είτε με πελάτες είτε με τον αρχηγό, ενώ ο Π. Μ. επιπλέον παραχωρούσε στο S. Y. τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης". III) "τον 3ο κατηγορούμενο Π. Π. αθώο του ότι: 1)Στην Αχαΐα και το Μάιο του έτους 2022, ενεργώντας με πρόθεση, παρέσχε σε άλλους συνδρομή πριν την άδικη πράξη που διέπραξαν η οποία συνίστατο, στο ότι ο καθένας από αυτούς, από κοινού με τους λοιπούς ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τις μορφές της κατοχής, της αποθήκευσης και της πώλησης. Καθένας από αυτούς, όπως γνώριζε, τέλεσε την πράξη του στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Ειδικότερα: 1) οι συγκατηγορούμενοί του Δ. Δ. του Γ. και της Μ., Π. Μ. του Κ. και της Θ., K. S. του R. και της L. και S. Y. του G. και της F., από κοινού, δηλαδή με κοινό δόλο, και κατόπιν συναπόφασης και συνεκτέλεσης, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12- 2022, αποθήκευσαν και μέχρι τη λήξη του ως άνω χρονικού διαστήματος κατείχαν 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία, 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσαν και μέχρι τη λήξη του ως άνω χρονικού διαστήματος κατείχαν συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσαν και μέχρι τη λήξη του ως άνω χρονικού διαστήματος κατείχαν συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια, δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσαν και μέχρι τη λήξη του ως άνω χρονικού διαστήματος κατείχαν συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. 2) ο συγκατηγορούμενός του K. S. του R. και της L., κατά μόνας, α) στο ... σε παράδρομο της επαρχιακής οδού την 15:30 ώρα της 6-12-2022, κατείχε μια αυτοσχέδια νάιλον συσκευασία που περιείχε κοκαΐνη μικτού βάρους 10,3 γραμμαρίων, β) Στην Πάτρα, στην περιοχή του ..., πλησίον του σούπερ μάρκετ ..., αα) σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 10-8-2022, πώλησε επανειλημμένα έναντι άγνωστου χρηματικού ποσού άγνωστες ποσότητες ινδικής κάνναβης, κοκαΐνης και ηρωίνης, ββ) Στον ίδιο τόπο, την 10-8-2022, πώλησε ποσότητα κοκαΐνης μικτού βάρους 1,3 γραμμαρίων έτοιμη και ποσότητα κάνναβης μικτού βάρους 4,3 γραμμαρίων έναντι άγνωστου χρηματικού ποσού στο ίδιο πρόσωπο, γ) Στην Αχαία, σε ημερομηνία που δεν προέκυψε ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 7-7-2022, πώλησε άγνωστη ποσότητα ναρκωτικών ουσιών σε άγνωστο πρόσωπο υιό Λ. έναντι άγνωστου χρηματικού ποσού πάντως ανώτερου των 1.000 ευρώ. δ) Στην Αχαία, σε ημερομηνία που δεν προέκυψε ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7- 2017 και διήρκεσε έως την 13-7-2022, πώλησε άγνωστη ποσότητα ναρκωτικών ουσιών σε γυναίκα αγνώστων στοιχείων, έναντι χρηματικού ποσού τουλάχιστον 500 ευρώ. 3) ο συγκατηγορούμενός του S. Y. του G. και της F., κατά μόνας, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, την 6-12- 2022 και ώρα 14:35, κατείχε ποσότητα κάνναβης 2.300 γραμμαρίων σε 1 αυτοσχέδια νάιλον συσκευασία, β) στο ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 18:00 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε 1 αυτοσχέδια νάιλον συσκευασία περιέχουσα ηρωίνη μικτού βάρους 43,57 γραμμαρίων, 11 ανισοβαρείς αυτοσχέδιες νάιλον συσκευασίες με κοκαΐνη μικτού βάρους 1,02, 1,07, 5,32, 20,40, 5,22, 1,04, 10,4, 10,28, 1,06, 1,11 και 19,40 αντίστοιχα η κάθε μία, δηλαδή συνολική ποσότητα κοκαΐνης 76,32 γραμμαρίων και 1 αυτοσχέδια χάρτινη συσκευασία περιέχουσα κάνναβη, μικτού βάρους 2 γραμμαρίων, γ) σε άγνωστο σημείο εντός Αχαΐας, την 16-8-2022, πώλησε σε άγνωστο δράστη ποσότητα 3 γραμμαρίων άγνωστης ναρκωτικής ουσίας έναντι άγνωστου χρηματικού ποσού, δ) σε άγνωστο σημείο εντός Αχαΐας, την 30-8-2022 πώλησε σε άγνωστο δράστη ποσότητα 1 γραμμαρίου άγνωστης ναρκωτικής ουσίας έναντι άγνωστου χρηματικού ποσού, ε) σε άγνωστο σημείο εντός Αχαΐας, την 14-11- 2022, πώλησε σε άγνωστο δράστη ποσότητα 2 γραμμαρίων άγνωστης ναρκωτικής ουσίας έναντι άγνωστου χρηματικού ποσού, και στ) σε άγνωστο σημείο εντός Αχαΐας, την 26-11-2022, πώλησε σε άγνωστο δράστη άγνωστη ποσότητα ουσίας έναντι άγνωστου χρηματικού ποσού, 4) ο συγκατηγορούμενός του Δ. Δ. του Γ. και της Μ., κατά μόνας, στην ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 19:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 1 γυάλινο βάζο, περιέχον ακατέργαστη κάνναβη μικτού βάρους 185,4 γραμμαρίων και 1 αυτοσχέδια νάιλον συσκευασία περιέχουσα κοκαΐνη μικτού βάρους 0,32 γραμμαρίων, 5) ο συγκατηγορούμενός του Π. Μ. του Κ. και της Θ. κατά μόνας, στην ., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 20:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 2 νάιλον συσκευασίες περιέχουσες ακατέργαστη κάνναβη μικτού βάρους 1,35 και 1,26 γραμμαρίων αντίστοιχα, ήτοι ακατέργαστη κάνναβη συνολικού μικτού βάρους 2,61 γραμμαρίων. 6) ο συγκατηγορούμενός του Α. Κ. του Ι. και της Β., στην Αχαία, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 7-6-2022, πώλησε επανειλημμένα σε άγνωστα πρόσωπα άγνωστες ποσότητες ινδικής κάνναβης, κοκαΐνης και ηρωίνης, έναντι αγνώστου συνολικού αντιτίμου, πάντως ανώτερου των 300.000 ευρώ. 7) Άγνωστο πρόσωπο, χρήστης της τηλεφωνικής σύνδεσης με αριθμό ..., σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 12-7-2022, πώλησε επανειλημμένα σε άγνωστα πρόσωπα άγνωστες ποσότητες ινδικής κάνναβης και κοκαΐνης, έναντι αγνώστου συνολικού αντιτίμου, πάντως ανώτερου των 6.000 ευρώ. Τις πράξεις τους, όπως γνώριζε, τέλεσαν στο πλαίσιο της υπό στοιχείο Β πράξης εγκληματικής οργάνωσης, ενώ διακινούσαν ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχουν διαμορφώσει με πρόθεση επανειλημμένης τέλεσης της, προκύπτει σκοπός τους για πόρισμα εισοδήματος, το δε προσδοκώμενο όφελος τους ανερχόταν τουλάχιστον στο ποσό των 223.852 ευρώ. Η δική του συνδρομή (στις πράξεις που τελέστηκαν από το Μάιο του 2022 και έπειτα) συνίστατο στο ότι, στον παραπάνω τόπο και κατά τον παραπάνω χρόνο, ενώ γνώριζε όλα τα παραπάνω και με σκοπό να συνδράμει στις ανωτέρω πράξεις τους και την επίτευξη των ανωτέρω σκοπών τους, παρέδωσε στους συγκατηγορουμένους του το με αριθμό κυκλοφορίας ... ΙΧΕ αυτοκίνητο ιδιοκτησίας του, μάρκας BMW και χρώματος μαύρου, ώστε να χρησιμοποιείται από τους συγκατηγορουμένους του για τη μεταφορά των ναρκωτικών ουσιών από τον τόπο όπου τις προμηθεύονταν στον τόπο αποθήκευσης τους και από εκεί στον τόπο πώλησης τους, καθώς, γνωρίζοντας τον τρόπο λειτουργίας των αστυνομικών αρχών και της δικαστικής εξουσίας, επιδίωκαν τη χρήση οχημάτων που ανήκαν σε τρίτους ώστε να αποπροσανατολίσουν τις αρχές και να μη κατασχεθούν τα οχήματα σε περίπτωση σύλληψης τους ή να αποδοθούν σε περίπτωση κατάσχεσης τους. Β) Στον ίδιο τόπο και κατά τον ίδιο χρόνο, παρέσχε σε άλλον περιουσιακό στοιχείο γνωρίζοντας ότι με αυτόν τον τρόπο διευκολύνει και υποβοηθά την τέλεση των εγκληματικών δραστηριοτήτων εγκληματικής οργάνωσης του άρθρου 187§1 ΠΚ. Ειδικότερα, παρέσχε το προαναφερόμενο αυτοκίνητο στους συγκατηγορουμένους του, οι οποίοι άπαντες, είχαν ήδη συγκροτήσει επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων διακίνησης ναρκωτικών κατά παράβαση του ν. 4139/2013 γνωρίζοντας ότι με αυτόν τον τρόπο διευκολύνει και υποβοηθά την τέλεση εγκληματικών δραστηριοτήτων της ως άνω εγκληματικής οργάνωσης, αφού όπως γνώριζε το όχημα του επρόκειτο να χρησιμοποιηθεί από τους συγκατηγορουμένους του για τη μεταφορά των ναρκωτικών ουσιών από τον τόπο όπου τις προμηθεύονταν στον τόπο αποθήκευσης τους και από εκεί στον τόπο πώλησης τους, καθώς, γνωρίζοντας τον τρόπο λειτουργίας των αστυνομικών αρχών και της δικαστικής εξουσίας, επιδίωκαν τη χρήση οχημάτων που ανήκαν σε τρίτους ώστε να αποπροσανατολίσουν τις αρχές και να μη κατασχεθούν τα οχήματα σε περίπτωση σύλληψης τους ή να αποδοθούν σε περίπτωση κατάσχεσης τους". IV) "τον 4° κατηγορούμενο Μ. Π. αθώο του ότι: στους κατωτέρω τόπους και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τις μορφές της κατοχής, της αποθήκευσης και της πώλησης. Την πράξη του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Ειδικότερα: 1) από κοινού με τους συγκατηγορούμενούς του S. Y. του G. και της F., Δ. Δ. του Γ. και της Μ. και K. S. του R. και της L., δηλαδή με κοινό δόλο, και κατόπιν συναπόφασης και συνεκτέλεσης, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12- 2022, αποθήκευσε και μέχρι τη λήξη του ως άνω χρονικού διαστήματος κατείχε 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια, δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πορισμό εισοδήματος, το δε προσδοκώμενο όφελος του ανερχόταν τουλάχιστον στο ποσό των 223.852 ευρώ. Β) Στην ευρύτερη περιοχή της Αχαΐας και κατά το χρονικό διάστημα που άρχισε το αργότερο την 21-7-2017 και διήρκεσε έως την 6-12-2022, συγκρότησε επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων, στην οποία παρέμεινε ως μέλος μέχρι το πέρας του ως άνω χρονικού διαστήματος οπότε εξαρθρώθηκε. Συγκεκριμένα, με άπαντες τους παραπάνω συγκατηγορουμένους του, με τον Α. Κ. του Ι. και της Β. και άλλα πρόσωπα άγνωστα κατά το παρόν στάδιο της ανάκρισης, συγκρότησαν οργάνωση που επιδίωκε την τέλεση περισσότερων κακουργημάτων διακίνησης ναρκωτικών ουσιών κατά παράβαση του ν. 4139/2013, είχε διαρκή δράση μέχρι το πέρας του ανωτέρω χρονικού διαστήματος οπότε εξαρθρώθηκε και ήταν επιχειρησιακά δομημένη καθώς είχε πραγματοπαγή χαρακτήρα και τα μέλη της αναλάμβαναν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους με σκοπό να αυξήσουν την αποτελεσματικότητα τους είτε ατομικά είτε στο πλαίσιο της συλλογικής δράσης τους, ανεξαρτήτως της γνώσης εκάστου για τα συγκεκριμένα καθήκοντα των άλλων ή και για το συγκεκριμένο σε κάθε περίπτωση στόχο της οργάνωσης. Ειδικότερα, ο τέταρτος κατηγορούμενος και οι συγκατηγορούμενοί του που άπαντες παρέμειναν στην οργάνωση ολόκληρο το χρονικό διάστημα από τη συγκρότηση της έως την εξάρθρωση της είχαν, μεταξύ άλλων, και τους παρακάτω ρόλους: Ο K. S. διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από τον ίδιο είτε από τα υπόλοιπα μέλη πάντα όμως εν γνώσει και με σχετική εντολή του, συγκέντρωνε τα έσοδα που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο S. Y. ορίστηκε ως αποθηκάριος των προς διάθεση ναρκωτικών ουσιών ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, και οι δύο λοιποί μετέφεραν με ΙΧΕ αυτοκίνητο τον S. Y. στα σημεία αποθήκευσης των ναρκωτικών αλλά και στις συναντήσεις είτε με πελάτες είτε με τον αρχηγό, ενώ αυτός επιπλέον παραχωρούσε στο S. Y. τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης". V) "τον 5° κατηγορούμενο P. ή S. K., αθώο του ότι : στους κατωτέρω τόπους και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τις μορφές της κατοχής, της αποθήκευσης και της πώλησης. Τις πράξεις του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Ειδικότερα: 1) από κοινού με τους συγκατηγορούμενούς του Δ. Δ. του Γ. και της Μ., Π. Μ. του Κ. και της Θ. και S. Y. δηλαδή με κοινό δόλο, και κατόπιν συναπόφασης και συνεκτέλεσης, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία, 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια, δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. 2) κατά μόνας, α) στο ... σε παράδρομο της επαρχιακής οδού την 15:30 ώρα της 6-12-2022, κατείχε μια αυτοσχέδια νάιλον συσκευασία που περιείχε κοκαΐνη μικτού βάρους 10,3 γραμμαρίων. β) Στην Πάτρα, στην περιοχή του ..., πλησίον του σούπερ μάρκετ ..., αα) σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 10-8-2022, πώλησε επανειλημμένα έναντι άγνωστου χρηματικού ποσού άγνωστες ποσότητες ινδικής κάνναβης, κοκαΐνης και ηρωίνης στο Γ. Μ. του Η., ββ) Στον ίδιο τόπο, την 10-8-2022, πώλησε ποσότητα κοκαΐνης μικτού βάρους 1,3 γραμμαρίων και ποσότητα κάνναβης μικτού βάρους 4,3 γραμμαρίων έναντι άγνωστου χρηματικού ποσού στο ίδιο πρόσωπο. γ) Στην Αχαία, σε ημερομηνία που δεν προέκυψε ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 13-7-2022, πώλησε άγνωστη ποσότητα ναρκωτικών ουσιών σε γυναίκα αγνώστων στοιχείων, έναντι χρηματικού ποσού τουλάχιστον 500 ευρώ. δ) Στην Αχαϊα, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως μία φορά κάθε βδομάδα χρονικού διαστήματος έξι μηνών που έληξε το αργότερο την 7-7-2022, πώλησε με κάθε μερικότερη πράξη 20 γραμμάρια περίπου κάνναβης και 10 περίπου γραμμάρια κοκαΐνης στο Δ. Σ. του Ε. και της Ν., έναντι χρηματικού ποσού 3 και 70 ευρώ αντίστοιχα και ανά γραμμάριο, ζ) Στην Αχαία, 22-6-2022, πώλησε 3 γραμμάρια κοκαΐνης στο Δ. Μ. του Δ. και της Ο., έναντι χρηματικού ποσού 240 ευρώ. Στους κατωτέρω τόπους και κατά τους κατωτέρω χρόνους, με συνεχείς πιέσεις και παραινέσεις, με πειθώ και φορτικότητα, έπεισε άλλους να εκτελέσουν τις κατωτέρω μερικότερες πράξεις που τελικά διέπραξαν. Ειδικότερα, τα κατωτέρω πρόσωπα, αφού πείστηκαν από αυτόν με τους παραπάνω τρόπους, διέπραξαν τις κατωτέρω μερικότερες πράξεις: α) ο S. Y., αα) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, την 6-12-2022 και ώρα 14:35, κατείχε ποσότητα κάνναβης 2.300 γραμμαρίων σε 1 αυτοσχέδια νάιλον συσκευασία, ββ) στο ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 18:00 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε 1 αυτοσχέδια νάιλον συσκευασία περιέχουσα ηρωίνη μικτού βάρους 43,57 γραμμαρίων, 11 ανισοβαρείς αυτοσχέδιες νάιλον συσκευασίες με κοκαΐνη μικτού βάρους 1,02, 1,07, 5,32, 20,40, 5,22, 1,04, 10,4, 10,28, 1,06, 1,11 και 19,40 αντίστοιχα η κάθε μία, δηλαδή συνολική ποσότητα κοκαΐνης 76,32 γραμμαρίων και 1 αυτοσχέδια χάρτινη συσκευασία περιέχουσα κάνναβη, μικτού βάρους 2 γραμμαρίων, γγ) σε άγνωστο σημείο εντός Αχαΐας, την 16-8-2022, πώλησε σε άγνωστο δράστη ποσότητα 3 γραμμαρίων άγνωστης ναρκωτικής ουσίας έναντι άγνωστου χρηματικού ποσού, δδ) σε άγνωστο σημείο εντός Αχαΐας, την 30-8-2022 πώλησε σε άγνωστο δράστη ποσότητα 1 γραμμαρίου άγνωστης ναρκωτικής ουσίας έναντι άγνωστου χρηματικού ποσού, εε) σε άγνωστο σημείο εντός Αχαΐας, την 14-11-2022, πώλησε σε άγνωστο δράστη ποσότητα 2 γραμμαρίων άγνωστης ναρκωτικής ουσίας έναντι άγνωστου χρηματικού ποσού, και στ) σε άγνωστο σημείο εντός Αχαΐας, την 26-11-2022, πώλησε σε άγνωστο δράστη άγνωστη ποσότητα ναρκωτικής ουσίας έναντι άγνωστου χρηματικού ποσού, ζζ) σε άγνωστο σημείο εντός Αχαΐας, την 30-11-2022, πώλησε σε άγνωστο δράστη άγνωστη ποσότητα ναρκωτικής ουσίας έναντι άγνωστου χρηματικού ποσού, β) Στην ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 19:30 της 6-12- 2022, ο Δ. Δ. του Γ. και της Μ., αποθήκευσε και μέχρι τη λήξη του ως άνω χρονικού διαστήματος κατείχε 1 γυάλινο βάζο, περιέχον ακατέργαστη κάνναβη μικτού βάρους 185,4 γραμμαρίων και 1 αυτοσχέδια νάιλον συσκευασία περιέχουσα κοκαΐνη μικτού βάρους 0,32 γραμμαρίων, γ) Στην ., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 20:30 της 6-12- 2022, ο Π. Μ. του Κ. και της Θ., αποθήκευσε και μέχρι τη λήξη του ως άνω χρονικού διαστήματος κατείχε 2 νάιλον συσκευασίες περιέχουσες ακατέργαστη κάνναβη μικτού βάρους 1,35 και 1,26 γραμμαρίων αντίστοιχα, ήτοι ακατέργαστη κάνναβη συνολικού μικτού βάρους 2,61 γραμμαρίων. δ) στην Αχαΐα, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 7-6-2022, ο Α. Κ. του Ι. και της Β., πώλησε επανειλημμένα σε άγνωστα πρόσωπα άγνωστες ποσότητες ινδικής κάνναβης, κοκαΐνης και ηρωίνης, έναντι αγνώστου συνολικού αντιτίμου, πάντως ανώτερου των 300.000 ευρώ. ε) Στην Αχαΐα, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 12-7-2022, ο J. P. του L. και της Ε., πώλησε επανειλημμένα σε άγνωστα πρόσωπα άγνωστες ποσότητες ινδικής κάνναβης και κοκαΐνης, έναντι αγνώστου συνολικού αντιτίμου, πάντως ανώτερου των 6.000 ευρώ. Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πόρισμα εισοδήματος, το δε προσδοκώμενο όφελος του ανερχόταν τουλάχιστον στο ποσό των 223.852 ευρώ. Β) Στην ευρύτερη περιοχή της Αχαΐας και κατά το χρονικό διάστημα που άρχισε το αργότερο την 21-7-2017 και διήρκεσε έως την 6-12-2022, συγκρότησε και διεύθυνε επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων. Συγκεκριμένα, με άπαντες τους παραπάνω συγκατηγορούμενούς του, με τον Α. Κ. του Ι. και της Β. και άλλα πρόσωπα άγνωστα κατά το παρόν στάδιο της ανάκρισης, συγκρότησαν οργάνωση που επιδίωκε την τέλεση περισσότερων κακουργημάτων διακίνησης ναρκωτικών ουσιών κατά παράβαση του ν. 4139/2013, είχε διαρκή δράση μέχρι το πέρας του ανωτέρω χρονικού διαστήματος οπότε εξαρθρώθηκε και ήταν επιχειρησιακά δομημένη καθώς είχε πραγματοπαγή χαρακτήρα και τα συχνά εναλλασσόμενα μέλη της αναλάμβαναν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους με σκοπό να αυξήσουν την αποτελεσματικότητα τους είτε ατομικά είτε στο πλαίσιο της συλλογικής δράσης τους, ανεξαρτήτως της γνώσης εκάστου για τα συγκεκριμένα καθήκοντα των άλλων ή και για το συγκεκριμένο σε κάθε περίπτωση στόχο της οργάνωσης. Ειδικότερα, αυτός και οι συγκατηγορούμενοί του που άπαντες παρέμειναν στην οργάνωση ολόκληρο το χρονικό διάστημα από τη συγκρότηση της έως την εξάρθρωση της είχαν, μεταξύ άλλων, και τους παρακάτω ρόλους: Ο πέμπτος κατηγορούμενος διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από αυτόν τον ίδιο είτε από τα υπόλοιπα μέλη πάντα όμως εν γνώσει και με σχετική εντολή του, συγκέντρωνε τα έσοδα που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο S. Y. ορίστηκε ως αποθηκάριος των προς διάθεση ναρκωτικών ουσιών ώστε όταν απουσίαζε ο κατηγορούμενος να συνεχίζεται απρόσκοπτα η διάθεση στους πελάτες της οργάνωσης, και οι δύο λοιποί μετέφεραν με ΙΧΕ αυτοκίνητο τον S. Y. στα σημεία αποθήκευσης των ναρκωτικών αλλά και στις συναντήσεις είτε με πελάτες είτε με τον αρχηγό, ενώ ο Π. Μ. επιπλέον παραχωρούσε στο S. Y. τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του. ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης. Γ) Στο ..., στην περιοχή των .... κατά το χρονικό διάστημα από ώρα 21:54:03 της 12-7-2022 έως ώρα 17:01:43 της 17-10-2022 προξένησε σε άλλον σωματικές κακώσεις και βλάβη της υγείας με τρόπο που μπορούσε να προκαλέσει στον παθόντα κίνδυνο ζωής ή βαριά σωματική βλάβη. Ειδικότερα, στον παραπάνω τόπο και κατά τον παρακάτω χρόνο, αφού προσέγγισε άντρα αγνώστων στοιχείων κατά το παρόν στάδιο της ανάκρισης, και προκάλεσε με άγνωστο τρόπο την πτώση του, τον έσυρε στο οδόστρωμα, και στη συνέχεια με αλλεπάλληλα λακτίσματα, αλλεπάλληλες γροθιές και αλλεπάλληλα χτυπήματα με κλειδί αυτοκινήτου, στα δόντια και σε διάφορα άλλα μέρη του σώματος, προκάλεσε αμυχές και άλλες μη προσδιορισθείσες σωματικές κακώσεις σε άγνωστα κατά το παρόν στάδιο της ανάκρισης σημεία του σώματος του, με τρόπο που μπορούσε να προκληθεί κίνδυνος ζωής ή βαριά σωματική βλάβη, λόγω της επικινδυνότητας του κλειδιού που χρησιμοποιήθηκε και της πλήξης ευπαθών σημείων του σώματος του θύματος με μεγάλο αριθμό χτυπημάτων". VI) " τον 6° κατηγορούμενο Κ. Α., αθώο του ότι: στον κατωτέρω τόπο και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τη μορφή της πώλησης. Την πράξη του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Συγκεκριμένα, στην Αχαία, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 7-6- 2022, πώλησε επανειλημμένα σε άγνωστα πρόσωπα άγνωστες ποσότητες ινδικής κάνναβης, κοκαΐνης και ηρωίνης, έναντι αγνώστου συνολικού αντιτίμου, πάντως ανώτερου των 300.000 ευρώ. Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πορισμό εισοδήματος, το δε προσδοκώμενο όφελος του ανερχόταν τουλάχιστον στο ποσό των 300.000 ευρώ. Β) Στην ευρύτερη περιοχή της Αχαΐας και κατά το χρονικό διάστημα που άρχισε το αργότερο την 21-7-2017 και διήρκεσε έως την 6-12-2022, συγκρότησε επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων, στην οποία παρέμεινε ως μέλος μέχρι το πέρας του ως άνω χρονικού διαστήματος οπότε εξαρθρώθηκε. Συγκεκριμένα, με τους συγκατηγορούμενούς του S. Y., Δ. Δ. του Γ. και της Μ., Π. Μ. του Κ. και της Θ., K. S. και άλλα πρόσωπα άγνωστα κατά το παρόν στάδιο της ανάκρισης, συγκρότησαν οργάνωση που επιδίωκε την τέλεση περισσότερων κακουργημάτων διακίνησης ναρκωτικών ουσιών κατά παράβαση του ν. 4139/2013, είχε διαρκή δράση μέχρι το πέρας του ανωτέρω χρονικού διαστήματος οπότε εξαρθρώθηκε και ήταν επιχειρησιακά δομημένη καθώς είχε πραγματοπαγή χαρακτήρα και τα μέλη της αναλάμβαναν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους με σκοπό να αυξήσουν την αποτελεσματικότητα τους είτε ατομικά είτε στο πλαίσιο της συλλογικής δράσης τους, ανεξαρτήτως της γνώσης εκάστου για τα συγκεκριμένα καθήκοντα των άλλων ή και για το συγκεκριμένο σε κάθε περίπτωση στόχο της οργάνωσης. Ειδικότερα, αυτός (έκτος κατηγορούμενος) και οι συγκατηγορούμενοί του που άπαντες παρέμειναν στην οργάνωση ολόκληρο το χρονικό διάστημα από τη συγκρότηση της έως την εξάρθρωση της είχαν, μεταξύ άλλων, και τους παρακάτω ρόλους: Ο K. S. διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από τον ίδιο είτε από τα υπόλοιπα μέλη πάντα όμως εν γνώσει και με σχετική εντολή του, συγκέντρωνε τα έσοδα που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο έκτος κατηγορούμενος ήταν επιφορτισμένος με την πώληση ναρκωτικών ουσιών στους πελάτες της οργάνωσης, ο S. Y. ορίστηκε ως αποθηκάριος των προς διάθεση ναρκωτικών ουσιών ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, και οι δύο λοιποί μετέφεραν με ΙΧΕ αυτοκίνητο τον S. Y. στα σημεία αποθήκευσης των ναρκωτικών αλλά και στις συναντήσεις είτε με πελάτες είτε με τον αρχηγό, ενώ ο Π. Μ., επιπλέον παραχωρούσε στο S. Y. τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης". VII) "τον 7° κατηγορούμενο P. J., αθώο του ότι: στον κατωτέρω τόπο και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τη μορφή της πώλησης. Την πράξη του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Συγκεκριμένα, στην Αχαΐα, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 12-7-2022, πώλησε επανειλημμένα σε άγνωστα πρόσωπα άγνωστες ποσότητες ινδικής κάνναβης και κοκαΐνης, έναντι αγνώστου συνολικού αντιτίμου, πάντως ανώτερου των 6.000 ευρώ. Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πόρισμα εισοδήματος, το δε προσδοκώμενο όφελος του υπερβαίνει το ποσό των 75.000 ευρώ. Β) Στην ευρύτερη περιοχή της Αχαΐας και κατά το χρονικό διάστημα που άρχισε το αργότερο την 21-7-2017 και διήρκεσε έως την 6-12-2022, συγκρότησε επιχειρησιακά δομημένη και με διαρκή εγκληματική δράση οργάνωση περισσότερων από τρία προσώπων που επιδίωκε την τέλεση περισσότερων κακουργημάτων, στην οποία παρέμεινε ως μέλος μέχρι το πέρας του ως άνω χρονικού διαστήματος οπότε εξαρθρώθηκε. Συγκεκριμένα, με τους συγκατηγορούμενούς του S. Y., Δ. Δ. του Γ. και της Μ., Π. Μ. του Κ. και της Θ., K. S. R. του R., Α. Κ. του Ι. και άλλα πρόσωπα άγνωστα κατά το παρόν στάδιο της ανάκρισης, συγκρότησαν οργάνωση που επιδίωκε την τέλεση περισσότερων κακουργημάτων διακίνησης ναρκωτικών ουσιών κατά παράβαση του ν. 4139/2013. είχε διαρκή δράση μέχρι το πέρας του ανωτέρω χρονικού διαστήματος οπότε εξαρθρώθηκε και ήταν επιχειρησιακά δομημένη καθώς είχε πραγματοπαγή χαρακτήρα και τα μέλη της αναλάμβαναν διακριτούς και αλληλοϋποστηριζόμενους ή αυτοτελείς ρόλους ή διακριτούς και συνδυασμένους ή ανεξάρτητους στόχους με σκοπό να αυξήσουν την αποτελεσματικότητα τους είτε ατομικά είτε στο πλαίσιο της συλλογικής δράσης τους, ανεξαρτήτως της γνώσης εκάστου για τα συγκεκριμένα καθήκοντα των άλλων ή και για το συγκεκριμένο σε κάθε περίπτωση στόχο της οργάνωσης. Ειδικότερα, ο έβδομος κατηγορούμενος και οι συγκατηγορούμενοί του που άπαντες παρέμειναν στην οργάνωση ολόκληρο το χρονικό διάστημα από τη συγκρότηση της έως την εξάρθρωση της είχαν, μεταξύ άλλων, και τους παρακάτω ρόλους: Ο K. S. διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από τον ίδιο είτε από τα υπόλοιπα μέλη πάντα όμως εν γνώσει και με σχετική εντολή του, συγκέντρωνε τα έσοδα που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο έβδομος κατηγορούμενος και ο Α. Κ. του Ι. ήταν επιφορτισμένοι με την πώληση ναρκωτικών ουσιών στους πελάτες της οργάνωσης, ο S. Y. ορίστηκε ως αποθηκάριος των προς διάθεση ναρκωτικών ουσιών ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, και οι δύο λοιποί μετέφεραν με ΙΧΕ αυτοκίνητο τον S. Y. στα σημεία αποθήκευσης των ναρκωτικών αλλά και στις συναντήσεις είτε με πελάτες είτε με τον αρχηγό, ενώ ο Π. Μ., επιπλέον παραχωρούσε στο S. Y. τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης". Δέχτηκε τον ισχυρισμό των κατηγορουμένων περί ιδίας χρήσης και κήρυξε τους κατωτέρω κατηγορούμενους ατιμώρητους ως τοξικομανείς και ειδικότερα ομόφωνα: Α) Κήρυξε "τον 2° κατηγορούμενο, Δ. Δ., ατιμώρητο ως τοξικομανή, κατ' άρθρ. 30 παρ. 1 και 4 α' συνδ. 29 παρ. 1 Ν. 4139/2013, κατ' επιτρεπτή μεταβολή της κατηγορίας, δεχόμενο τον ισχυρισμό περί ιδίας χρήσης, του ότι, ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα του ότι: κατά μόνας, στην ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 19:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 1 γυάλινο βάζο, περιέχον ακατέργαστη κάνναβη μικτού βάρους 185,4 γραμμαρίων και 1 αυτοσχέδια νάιλον συσκευασία περιέχουσα κοκαΐνη μικτού βάρους 0,32 γραμμαρίων". Β) Κήρυξε "τον 4° κατηγορούμενο, Π. Μ., ατιμώρητο ως τοξικομανή, κατ' άρθρ. 30 παρ. 1 και 4 α' συνδ. 29 παρ. 1 Ν. 4139/2013, κατ' επιτρεπτή μεταβολή της κατηγορίας, δεχόμενο τον ισχυρισμό περί ιδίας χρήσης, του ότι, ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα του ότι: Στην ., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 20:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 2 νάιλον συσκευασίες περιέχουσες ακατέργαστη κάνναβη μικτού βάρους 1,35 και 1,26 γραμμαρίων αντίστοιχα, ήτοι ακατέργαστη κάνναβη συνολικού μικτού βάρους 2,61 γραμμαρίων". Γ) Κήρυξε "τον 5° κατηγορούμενο, P. ή S. K., ατιμώρητο ως τοξικομανή, κατ' άρθρ. 30 παρ. 1 και 4 α' συνδ. 29 παρ.1 Ν. 4139/2013, κατ' επιτρεπτή μεταβολή της κατηγορίας, δεχόμενο τον ισχυρισμό περί ιδίας χρήσης, του ότι, ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα του ότι: Στο ... σε παράδρομο της επαρχιακής οδού την 15:30 ώρα της 6-12-2022, κατείχε μια αυτοσχέδια νάιλον συσκευασία που περιείχε κοκαΐνη μικτού βάρους 10,3 γραμμαρίων". Δ) Κήρυξε "τον 8° κατηγορούμενο, Γ. Μ., ατιμώρητο ως τοξικομανή, κατ' άρθρ. 30 παρ. 1 και 4 α' συνδ. 29 παρ.1 Ν. 4139/2013, κατ' επιτρεπτή μεταβολή της κατηγορίας, δεχόμενο τον ισχυρισμό περί ιδίας χρήσης, του ότι, ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα ότι: στην Πάτρα, κατά τους κατωτέρω αναφερόμενους χρόνους, ενεργώντας με πρόθεση, τέλεσε έγκλημα, που προβλέπεται και τιμωρείται από το νόμο με στερητική της ελευθερίας ποινή και με χρηματική ποινή. Ειδικότερα: 1) Στον ανωτέρω τόπο, την 10-8-2022, ενεργώντας με πρόθεση, έχοντας αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, παράνομα διακινούσε, με τη μορφή της κατοχής, ναρκωτικά κατά την έννοια του νόμου, ήτοι κοκαΐνη, κάνναβη και δισκία HIPNOSEDON και ΧΑΝΑΧ, που περιλαμβάνονται στον πίνακα Β', πίνακα Β' αρ. 3 και πίνακα Δ' αρ. 6 και 51 του άρθρου 1 § 2 του Ν. 3459/2006, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού. Συγκεκριμένα, στις 10.8.2022 περί ώρα 16.30μμ, στην οδό ..., στο ύψος της οδού ., κατόπιν νομότυπης σωματικής έρευνας από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών, καταλήφθηκε να κατέχει επιμελώς κρυμμένη στο εσώρουχο του α) μία αυτοσχέδια νάιλον συσκευασία περιέχουσα κοκαΐνη μικτού βάρους 1,3 γραμμαρίων έτοιμη προς διάθεση και β) το χρηματικό ποσό των 355 ευρώ. Εν συνεχεία, ώρα 17:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών παρουσία δικαστικού λειτουργού σε ισόγειο διαμέρισμα του επί της οδού ..., καταλήφθηκε να κατέχει: γ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 4,3 γραμμαρίων, η οποία ανευρέθηκε στο παιδικό δωμάτιο, στην ντουλάπα, επιμελώς κρυμμένη σε ράφι ψηλά, δ) δύο καρτέλες περιέχουσες συνολικά 20 δισκία φαρμακευτικού σκευάσματος HIPNOSEDON και ε) ένα φιαλίδιο περιέχον 30 δισκία φαρμακευτικού σκευάσματος ΧΑΝΑΧ των 2 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στο χώρο της κουζίνας πάνω από τα ντουλάπια. Ακολούθως δε, ώρα 18:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών σε διαμέρισμα του του πρώτου ορόφου επί της οδού ..., καταλήφθηκε να κατέχει στ) μία αυτοσχέδια νάιλον συσκευασία περιέχουσα κοκαΐνη μικτού βάρους 0,82 γραμμαρίων, ζ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 6,1 γραμμαρίων, και η) μία καρτέλα περιέχουσα 8 δισκία φαρμακευτικού σκευάσματος ΧΑΝΑΧ των 0,5 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στον χώρο της κουζίνας. Τις ανωτέρω ποσότητες κοκαΐνης συνολικού μικτού βάρους 2,12 γραμμαρίων, κάνναβης συνολικού μικτού βάρους 10,4 γραμμαρίων, τα 20 δισκία του φαρμακευτικού σκευάσματος HIPNOSEDON και τα 38 δισκία του φαρμακευτικού σκευάσματος ΧΑΝΑΧ κατείχε με την έννοια της φυσικής εξουσίασης, ώστε να μπορεί ανά πάσα στιγμή να διαπιστώνει την ύπαρξη και κατά τη βούληση σου να τα διαθέτει πραγματικά. Ενόψει δε του συνολικού βάρους αυτών και του τρόπου συσκευασίας τους, κατείχε αυτά για δική του χρήση. 2) Κατά το διάστημα από το 2010 έως την 10-8-2022, ενεργώντας με πρόθεση, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, παράνομα διακινούσε, με τη μορφή της αγοράς, ναρκωτικά κατά την έννοια του νόμου. Συγκεκριμένα, στην περιοχή του ..., πλησίον του σούπερ μάρκετ ... 1) σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του ανωτέρω διαστήματος, αγόρασε επανειλημμένα άγνωστες ποσότητες ινδικής κάνναβης, ενώ από το 2017 έως και την 10-8-2022, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του ανωτέρω διαστήματος, αγόρασε επανειλημμένα άγνωστες ποσότητες κοκαΐνης και ηρωίνης, ναρκωτικές ουσίες που στο σύνολο τους (κάνναβη, ηρωίνη και κοκαΐνη) προμηθεύτηκε έναντι ανταλλάγματος από το συγκατηγορούμενό του S. K. του R., 2) την 10-8-2022, αγόρασε από το ίδιο πρόσωπο τις ανωτέρω ποσότητες κάνναβης και κοκαΐνης που κατελήφθη να κατέχει". Δ) Κήρυξε τον πρώτο κατηγορούμενο, Y. S., (ομόφωνα) ένοχο με το ελαφρυντικό του άρθρου 133 ΠΚ, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, και ειδικότερα: Κήρυξε "τον 1° κατηγορούμενο ένοχο του ότι: α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια και δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. Στις ανωτέρω πράξεις προέβη χωρίς ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, προκειμένου να εξασφαλίσει την ελάχιστη αμοιβή των 50 ευρώ, αποκλειστικά για την φύλαξη των ποσοτήτων, για λογαριασμό αγνώστου στην ανάκριση μέχρι σήμερα προσώπου", ήτοι για πράξεις που, όπως αναφέρεται στην προσβαλλόμενη απόφαση, "προβλέπονται και τιμωρούνται από τα άρθρα 1, 5,12,14,16,17,18, 26 εδ.α', 27 παρ.1, 42, 50, 51, 52, 79, 130, 133 ΠΚ, 1 παρ. 1 και 2, 20 παρ.2-1, 22 παρ.2β-1,23 παρ.2 ν.4139/2013 σε συνδ με άρθρ.1.". Με βάση τις παραδοχές αυτές, το άνω Δικαστήριο της ουσίας, δεν διέλαβε στην προσβαλλομένη απόφασή του, την απαιτούμενη από τις προαναφερθείσες διατάξεις του Συντάγματος και του ΚΠΔ ειδική και εμπεριστατωμένη αιτιολογία, αφού δεν εκθέτει σ' αυτήν, με σαφήνεια και πληρότητα, αλλά εκθέτει κατά τρόπο ασαφή, αντιφατικό και ελλιπή, τα πραγματικά περιστατικά που αποδείχθηκαν από την ακροαματική διαδικασία και θεμελιώνουν την αναφερόμενη ανυπαρξία των στοιχείων των ανωτέρω εγκλημάτων για τα οποία κήρυξε αθώους τους κατηγορούμενους, ούτε διατύπωσε νομικούς συλλογισμούς, με βάση τους οποίους κατέληξε σε απαλλακτική για τους κατηγορούμενους κρίση, χωρίς να αιτιολογήσει, με την παράθεση κατά τρόπο σαφή και πλήρη των περιστατικών που προέκυψαν από τα αποδεικτικά μέσα που προσκομίστηκαν νόμιμα κατά την ακροαματική διαδικασία, γιατί δεν πείστηκε για την ενοχή των κατηγορουμένων, διαμορφώνοντας αντίστοιχες πορισματικές παραδοχές και διατυπώνοντας σχετικές αιτιολογικές σκέψεις. Αντίθετα, παρ' ότι αντικείμενο απόδειξης της ποινικής δίκης αποτελεί η ενοχή και όχι η αθωότητα των κατηγορουμένων, το δικαστήριο διέλαβε αιτιολογία ότι πείσθηκε για την αθωότητά τους από τα εν λόγω αποδεικτικά μέσα. Ούτε αναφέρονται στην προσβαλλομένη απόφαση με σαφήνεια οι λόγοι για τους οποίους τα αποδεικτικά μέσα που προσδιορίζονται στα πρακτικά δεν επαρκούν για την κατάφαση της ενοχής τους για τις πράξεις που τους αποδόθηκαν και μάλιστα υπό τις συγκεκριμένες επιβαρυντικές περιστάσεις (στο πλαίσιο εγκληματικής οργάνωσης, κατ' επάγγελμα με το προσδοκώμενο όφελος άνω των 75.000 ευρώ) ούτε διαλαμβάνεται, κατά τρόπο σαφή, πλήρη και χωρίς αντιφάσεις, από ποια πραγματικά περιστατικά οδηγήθηκε το δικαστήριο στην κρίση περί της μη συνδρομής της απλά διακεκριμένης και της ιδιαίτερα διακεκριμένης περίπτωσης διακίνησης ναρκωτικών από κοινού και κατά μόνας (αποθήκευσης κατ' εξακολούθηση, κατοχής κατ' εξακολούθηση, πώλησης κατ' εξακολούθηση) τελεσθείσας στο πλαίσιο εγκληματικής οργάνωσης, κατ' επάγγελμα και με βασική διακίνηση ναρκωτικών (με τη μορφή της κατοχής και της αποθήκευσης) τελεσθείσας κατ' εξακολούθηση πρώτου κατηγορουμένου, ενώ επίσης το δικαστήριο υπέπεσε στην πλημμέλεια της εσφαλμένης ερμηνείας και εφαρμογής του νόμου και της έλλειψης νόμιμης βάσης, καθόσον έχουν εμφιλοχωρήσει στην απόφαση αντιφάσεις, ασάφειες και λογικά κενά, που καθιστούν ανέφικτο τον αναιρετικό έλεγχο. Ειδικότερα, παρά τη ρητή αναφορά στο προοίμιο του αιτιολογικού της προσβαλλόμενης απόφασης (φύλλο 30°, εμπρόσθια σελίδα των πρακτικών της) ότι το δικαστήριο, για να αχθεί στην ως άνω κρίση του, έλαβε υπόψη του και συνεκτίμησε όλα τα μνημονευόμενα κατ' είδος αποδεικτικά μέσα, μεταξύ των οποίων, όλα ανεξαιρέτως τα έγγραφα που αναγνώσθηκαν στο ακροατήριο και καταχωρήθηκαν στα πρακτικά, καθώς και τις προανακριτικές καταθέσεις των απάντων μαρτύρων κατηγορίας 1ου , 2ου, 3ου και 4ου ήτοι, (όπως από την παραδεκτή επισκόπηση του κλητηρίου θεσπίσματος προκύπτει), των μαρτύρων Β. Γ., Π. Γ., Β. Κ. και Ι. Κ., δεν καθίσταται αδιστάκτως βέβαιο ότι το δικαστήριο έλαβε υπόψη και συνεκτίμησε και τις αναγνωσθείσες στο ακροατήριο, χωρίς αντίρρηση των συνηγόρων των κατηγορουμένων (φύλλο 15°, οπίσθια σελίδα των πρακτικών της προσβαλλόμενης), εκθέσεις ένορκης εξέτασης μάρτυρα των κλητευθέντων και απολιπομένων ως άνω μαρτύρων αστυνομικών και συγκεκριμένα τις από 6-12-2022 και 5-7-2023 δύο εκθέσεις ένορκης εξέτασης μάρτυρα του Β. Γ., τις από 30-9-2022 και 9-3-2023 δύο εκθέσεις ένορκης εξέτασης μάρτυρα του Π. Γ., την από 6-12-2022 έκθεση ένορκης εξέτασης μάρτυρα του Β. Κ. και την από 6-12-2022 έκθεση ένορκης εξέτασης μάρτυρα του Ι. Κ. καθώς και τις επίσης νομοτύπως αναγνωσθείσες (φύλλο 21°, οπίσθια σελίδα, των πρακτικών της προσβαλλόμενης απόφασης) πέντε εκθέσεις απομαγνητοφώνησης με συνημμένο φάκελο με 45 ψηφιακούς δίσκους δεδομένων της ΔΙ.ΔΑ.Π υπόθεσης 3110 και τρεις εκθέσεις απομαγνητοφώνησης με συνημμένο φάκελο με 11 ψηφιακούς δίσκους δεδομένων της ΔΙ.ΔΑ.Π υπόθεσης 3324. Συγκεκριμένα, σε σχέση με την πράξη της εγκληματικής οργάνωσης, αποδιδόμενη στους 1ο, 2ο, 4ο, 6ο και 7ο κατηγορουμένους (συγκρότηση) και στον 5° κατηγορούμενο (συγκρότηση και διεύθυνση), στο σκεπτικό της προσβαλλομένης διαλαμβάνονται και οι ακόλουθες παραδοχές: "Ωστόσο, δεν αποδείχθηκε ότι οι κατηγορούμενοι είχαν συγκροτήσει εγκληματική οργάνωση και δη ότι ο K. S. (5ος κατηγορούμενος) διηύθυνε την οργάνωση καθώς με εντολές και οδηγίες του καθόριζε τις ειδικότερες ενέργειες και τους στόχους, τις κινήσεις και τις εργασίες όλων των υπόλογων σε αυτόν μελών, λάμβανε κάθε απόφαση για τη λειτουργία και δράση της οργάνωσης, προκειμένου να υλοποιηθεί ο ως άνω παράνομος σκοπός της, εντόπιζε και προμηθευόταν τις ποσότητες ναρκωτικών, που διακινούνταν, περαιτέρω, είτε από τον ίδιο, είτε από τα υπόλοιπα μέλη, πάντα όμως εν γνώσει και με σχετική εντολή του, συγκέντρωνε τα έσοδα, που προέρχονταν από την εγκληματική τους δράση και τα απέστελλε στην Αλβανία ανά τακτά χρονικά διαστήματα, ο, δε, 1ος κατηγορούμενος, S. Y., ορίστηκε ως αποθηκάριος των προς διάθεση ναρκωτικών ουσιών, ώστε όταν απουσίαζε ο αρχηγός να συνεχίζεται απρόσκοπτα η διάθεση στους πελάτες της οργάνωσης, ενώ ο Π. Μ. (4ος κατηγορούμενος) παραχωρούσε στον 1ο κατηγορούμενο τη χρήση της με αριθμό κυκλοφορίας ... μοτοσικλέτας ιδιοκτησίας του και του με αριθμό κυκλοφορίας ... ΙΧΕ αυτοκινήτου του πατέρα του, ώστε να χρησιμοποιηθούν για την τέλεση των εγκληματικών δραστηριοτήτων της οργάνωσης. Η ένωση τους δεν αποδείχθηκε, ειδικότερα, ότι είχε λάβει τα ποιοτικά και χρονικά χαρακτηριστικά μιας τέτοιας οργάνωσης, ήτοι ότι είχε ιεραρχική δομή, με διακριτούς και αλληλένδετους των μελών της ρόλους, με αρχηγό τον πέμπτο κατηγορούμενο, που έδινε γενικές κατευθύνσεις αναφορικά με την επιχειρησιακή δράση των άλλων μελών της ομάδας, και με υποταγή της βούλησης των μελών στους σκοπούς της οργάνωσης. Εξάλλου, δεν αποδείχτηκε, ότι στην προκείμενη περίπτωση πρόκειται περί δομημένης και με διαρκή δράση ομάδας, αφού δεν απεδείχθη ιεραρχική διάρθρωση με διακριτικούς ρόλους (αρχηγός, εκτελεστικό όργανο, μέλος-κάποιος που υποστηρίζει). Πλέον συγκεκριμένα, ελλείπει καθ' ολοκληρίαν, η υποδομή, που κατά το άρθρο 187 ΠΚ, προσιδιάζει σε μια επιχειρηματικά δομημένη κερδοσκοπική οργάνωση, ως αυτή εξειδικεύεται νομολογιακά στη διαχείριση υλικοτεχνικού εξοπλισμού, στη διαχείριση υπέρογκων χρηματικών ποσών και στη χρήση προωθημένων τεχνολογικών μέσων, ικανών να στηρίξουν την επί μακρόν σκοπούμενη δράση της οργάνωσης. Η έλλειψη τεχνικών μέσων αναδεικνύεται χαρακτηριστικά από το γεγονός για την απόκρυψη των ναρκωτικών ουσιών, που φέρεται να διακινούσε η οργάνωση δε χρησιμοποιήθηκαν εξειδικευμένες τεχνικές απόκρυψης (κρύπτες, κοντέινερ κλπ.), αλλά, αντιθέτως, οι ναρκωτικές ουσίες αποκρύπτονταν μέσα στο δάσος, γεγονός που κατέστησε ευχερή τον εντοπισμό τους από τις αστυνομικές αρχές μετά από λίγες ημέρες φυσικής παρακολούθησης. Περαιτέρω, ως προς τις οικίες, που φέρεται να μισθώθηκαν για την αποθήκευση των ναρκωτικών, ουσιών, τόσο από την προανάκριση όσο και από την κύρια ανάκριση, προέκυψε ότι η φερόμενη ως οργάνωση δε χρησιμοποιούσε τρίτα πρόσωπα- "αχυρανθρώπους" αλλά αντίθετα τα ίδια τα μέλη της οργάνωσης μίσθωναν τις κατοικίες στο όνομα τους, καθιστώντας πιο ευχερή την ταυτοποίηση τους. Επιπρόσθετα, ούτε μεγάλα χρηματικά ποσά κατασχέθηκαν, ούτε ιδιαίτερα τεχνικά μέσα. Περαιτέρω, εν προκειμένω, δεν συντρέχει το πλέον βασικό στοιχείο της υποδομής μιας εγκληματικής οργάνωσης, ήτοι, η περιουσιακή της αυτοτέλεια, υπό την έννοια της χρησιμοποίησης των κερδών από τις πράξεις διακίνησης ως τροφοδότη για την υλοποίηση των εγκληματικών της στόχων. Αντιθέτως, προκύπτει με σαφήνεια ότι, κοινό ταμείο και αυτοτελής περιουσία της οργάνωσης δεν υπήρχε, ούτε και προκύπτει διαχειριστής του ταμείου της οργάνωσης, ο οποίος να καταβάλει στους λοιπούς κατηγορουμένους χρηματικά ποσά για αμοιβές, έξοδα κίνησης ή να χρηματοδοτεί τυχόν άλλες δράσεις που αφορούσαν την εγκληματική δραστηριότητα...., στοιχείο, το οποίο σηματοδοτεί την έλλειψη προοπτικής διαρκούς δράσης. Ομοίως, ελλείπει το στοιχείο της διαρκούς δράσης, καθώς η δράση της φερόμενης ως εγκληματικής οργάνωσης φέρεται να άρχεται, κατά μέσα Ιουνίου του έτους 2022, ήτοι ο χρόνος της φερόμενης δράσης της είναι μόλις 6 μήνες, χρονικό διάστημα το οποίο σε καμία περίπτωση δεν μπορεί να χαρακτηριστεί μεγάλο. Επομένως, δεν στοιχειοθετείται το αδίκημα του άρθρου 187 παρ.1 ΠΚ" (φύλλο 31 και 32 της προσβαλλόμενης). Σε σχέση δε με την αποδιδόμενη στον 3ο κατηγορούμενο πράξη της παροχής σε άλλον περιουσιακού στοιχείου εν γνώσει του ότι με αυτό τον τρόπο διευκολύνει και υποβοηθά την τέλεση εγκληματικής δραστηριότητας στο πλαίσιο εγκληματικής οργάνωσης του άρθρου 187 παρ. 1 ΠΚ, διαλαμβάνονται στο σκεπτικό της προσβαλλόμενης απόφασης οι εξής παραδοχές: "Στον τρίτο των κατηγορουμένων, Π. Π., αποδίδεται ότι παρείχε συνδρομή στις πράξεις, που τέλεσαν οι συγκατηγορούμενοί του, στα πλαίσια λειτουργίας της εγκληματικής οργάνωσης, που προαναφέρθηκε, και ειδικότερα ότι αυτός, στις πράξεις που τελέστηκαν από το Μάιο του 2022 και έπειτα, ενώ γνώριζε την ύπαρξη και λειτουργία εγκληματικής οργάνωσης, και με σκοπό να συνδράμει στις ανωτέρω πράξεις των συγκατηγορουμένων του και την επίτευξη των ανωτέρω σκοπών τους, παρέδωσε σε αυτούς το με αριθμό κυκλοφορίας ... ΙΧΕ αυτοκίνητο, ιδιοκτησίας του, μάρκας BMW και χρώματος μαύρου, ώστε να χρησιμοποιείται από τους συγκατηγορουμένους του για τη μεταφορά των ναρκωτικών ουσιών από τον τόπο όπου τις προμηθεύονταν στον τόπο αποθήκευσης τους και από εκεί στον τόπο πώλησης τους. Πλην, όμως, αφενός, κατά τα προαναφερθέντα δεν αποδείχθηκε η σύσταση και λειτουργία εγκληματικής οργάνωσης, αφετέρου, όπως προέκυψε από την αποδεικτική διαδικασία, το όχημα, που φέρεται να παρέδωσε, ήτοι το με αριθμό κυκλοφορίας ... ΙΧΕ αυτοκίνητο, ιδιοκτησίας του, ουδέποτε ανήκε στον ίδιο αλλά στον συγκατηγορούμενό του, S. K., ο οποίος το είχε αγοράσει πριν το έτος 2017 και έκανε χρήση αυτού, ζήτησε, δε, από τον 3ο κατηγορούμενο, για φορολογικούς λόγους, να εκδοθεί άδεια κυκλοφορίας ενός οχήματος του επ' ονόματι του, η δε μεταβίβαση έλαβε χώρα σε εντελώς ανύποπτο χρόνο". Ωστόσο, από την επιτρεπτή επισκόπηση των από 6-12-2022 και από 5-7-2023 ως άνω καταθέσεων του μάρτυρα αστυνομικού Β. Γ., που αναγνώστηκαν στο ακροατήριο αλλά και των επισημαινόμενων σ' αυτές, επίσης αναγνωσθεισών ως άνω εκθέσεων απομαγνητοφώνησης, στις οποίες ρητά παραπέμπει (περιλαμβανουσών ανάλυση των δεδομένων και του τρόπου δράσης των κατηγορουμένων, όπως προέκυψε από την νομοτύπως διαταχθείσα άρση του απορρήτου των τηλεφωνικών επικοινωνιών, για τις αναφερόμενες στην έκθεση τηλεφωνικές συνδέσεις των κατηγορουμένων και όχι προσωπικές κρίσεις, απόψεις και αυθαίρετα συμπεράσματα, του συντάκτη αυτών -ΑΠ 1044/2023), προκύπτει ότι στην αποδεικτική διαδικασία εισφέρθηκαν και τα ακόλουθα, τα οποία δεν προκύπτει μετά βεβαιότητας ότι λήφθηκαν υπόψη από το Δικαστήριο κατά τη διαμόρφωση του αποδεικτικού πορίσματος του: "Είμαι Αρχιφύλακας και υπηρετώ στο Τμήμα Δίωξης Ναρκωτικών της Υποδιεύθυνσης Ασφαλείας Πατρών. Κατόπιν πληροφορίας που περιήλθε στην Υπηρεσία μου, συστήθηκε ομάδα αστυνομικών, μέλος της οποίας αποτελούσα κι εγώ, με σκοπό τη διερεύνηση στοιχείων αναφορικά με τη δράση ομάδας άγνωστων ατόμων, αποτελούμενη από αλλοδαπούς (υπήκοοι Αλβανίας) και ημεδαπούς με τα χαρακτηριστικά της εγκληματικής ομάδας, που προέβαινε συστηματικά στη διακίνηση μεγάλων ποσοτήτων ναρκωτικών και ειδικότερα κοκαΐνης και κάνναβης, στον νομό Αχαΐας, προσκομίζοντας με αυτό τον τρόπο σε αυτούς παράνομο περιουσιακό όφελος. Για τις μεταξύ τους επικοινωνίες, σύμφωνα με την ως άνω πληροφορία, οι ανωτέρω χρησιμοποιούσαν τις υπ' αριθ. 1) ... και 2) ... τηλεφωνικές συνδέσεις. Προκειμένου διερευνηθούν όλες οι πτυχές της συγκεκριμένης υπόθεσης, να καταστεί δυνατή η ανακάλυψη των δραστών και επειδή η διαλεύκανση της ήταν άλλως αδύνατη ή ουσιωδώς δυσχερής, η Υπηρεσία μου αιτήθηκε την άρση του τηλεφωνικού απορρήτου των προαναφερόμενων τηλεφωνικών συνδέσεων...Από τη μελέτη και ανάλυση των δεδομένων των τηλεφωνικών συνδιαλέξεων, η οποία γινόταν από έτερη ομάδα Αστυνομικών... σε συνδυασμό με τη δραστηριοποίηση του πληροφοριακού δικτύου της Υπηρεσίας, προέκυψε τελικώς ότι πράγματι υπήρχε εγκληματική οργάνωση, τριών τουλάχιστον ατόμων, αποτελούμενη από ημεδαπούς και αλλοδαπούς, οι οποίοι είχαν συγκεκριμένη δομή, ιεραρχία, διακριτούς ρόλους και μεθοδολογία και είχαν συναποφασίσει και ενωθεί με αποκλειστικό σκοπό τη διακίνηση - εμπορία ποσοτήτων κάνναβης, ηρωίνης και κοκαΐνης και κατ' επέκταση τον προσπορισμό σε αυτούς ιδιαίτερα μεγάλου χρηματικού οφέλους. Η εγκληματική αυτή ομάδα, που δραστηριοποιούνταν στη διακίνηση ναρκωτικών τουλάχιστον από την 15-6-2022, έχοντας όλα εκείνα τα ποσοτικά, ποιοτικά και χρονικά χαρακτηριστικά στοιχεία της παραγράφου 1 του άρθρου 187 Π.Κ., καθώς τρία τουλάχιστον άτομα με σκοπό τη διάπραξη περισσοτέρων κακουργημάτων, έχουν έρθει σε τουλάχιστον προφορική συμφωνία, η οποία αποτυπώνει τη βούληση τους νια την λήψη της απόφασης για την πώληση και διακίνηση ναρκωτικών και όχι απλή ή προκαταρκτική συζήτηση, αποτελούταν από τους: Α) (επ.) M. ή S. (ον.) K. του R.... κάτοικο ..., οδό ..., τον οποίο αποκαλούν στα ελληνικά με το όνομα Κ., χρήστη των τηλεφωνικών συνδέσεων με αριθμούς κλήσης: ΐ) ..., την οποία είχε ενεργοποιήσει στην τερματική συσκευή με αριθμό ΙΜΕΙ: ..., ϋ) ..., ΐϋ) ..., ΐν) ... ν) ... και νί) ... τις οποίες είχε ενεργοποιήσει στην τερματική συσκευή με αριθμό ΙΜΕΙ: ..., Β) (επ) Y. (ον.) S. του G.....κάτοικο ..., αρχικά στην οδό ... και στη συνέχεια στην οδό ..., χρήστη της τηλεφωνικής σύνδεσης με αριθμό κλήσης : ..., την οποία είχε ενεργοποιήσει στη τερματική συσκευή με αριθμό ΙΜΕΙ: ..., Γ) Δ. Δ. του Γ....κάτοικο ..., οδό ...,... χρήστη της υπ' αριθ. ... τηλεφωνικής σύνδεσης, Δ) Π. Π. του Γ.... κάτοχο και χρήστη της υπ' αριθ. ... και ... τηλεφωνικής σύνδεσης, Ε) Μ. Π. του Κ.... χρήστη της υπ' αριθ.... τηλεφωνικής σύνδεσης Ειδικότερα και όπως προέκυψε από την μελέτη των δεδομένων, ο βασικός πυρήνας αποτελούταν από τρία άτομα και συγκεκριμένα από τον προαναφερόμενο (Α) δράστη, ο οποίος ήταν το αρχηγικό μέλος της και ο άνθρωπος της οργάνωσης που για λογαριασμό αυτής, εντόπιζε και προμηθευόταν τις ποσότητες ναρκωτικών που διακινούνταν περαιτέρω είτε από τον ίδιο είτε από τα υπόλοιπα μέλη πάντα όμως εν γνώση και κατόπιν σχετικής εντολής του. Ο αρχηγός της οργάνωσης (Α), ο οποίος προσφωνείται ως "Κ." στα ελληνικά (Σχετ: οι υπ' αριθ. α.α 19, 37,169, 386,789 συνομιλίες από έκθεση απομαγνητοφώνησης Α1), όταν παραλάμβανε τις ποσότητες ναρκωτικών, άμεσα τις απέκρυπτε. Είναι άτομο που έχει εκτίσει ποινή φυλάκισης για παραβάσεις του Ν.4139/13 και καθώς είναι ο ιθύνων νους της οργάνωσης, προμηθεύεται τις ποσότητες ναρκωτικών ουσιών και εν συνεχεία τις διακινεί περαιτέρω. Είναι αυτός που όρισε τον (Β) ως αποθηκάριο των προς διάθεση ναρκωτικών ουσιών και για την εύρυθμη και δίχως προβλήματα λειτουργία της οργάνωσης του γνώρισε ασφαλείς τρόπους διακίνησης ναρκωτικών και τι πρέπει να προσέχει, του έδειξε τα σημεία αποθήκευσης - καβάτζες των ναρκωτικών, ώστε όταν αυτός λείπει να συνεχίζεται απρόσκοπτα η διάθεση στους πελάτες της οργάνωσης, πάντα κατ' εντολή του (Α), ενώ ταυτόχρονα μεριμνά για την ανεύρεση ασφαλούς οικίας, στην οποία θα διαμένει, αλλά τον προμηθεύει και με τηλέφωνα, στα οποία είναι εφικτή η εγκατάσταση εφαρμογών του διαδικτύου για την ασφαλή επικοινωνία τους. (Σχετ: οι υπ' αριθ. α.α 563, 564, 652, 653, 661, 690 συνομιλίες από έκθεση απομαγνητοφώνησης Α1 και η υπ' αριθ. α.α 255, 256 συνομιλία από έκθεση απομαγνητοφώνησης Α2). Πρόκειται για ιδιαίτερα σκληρό κακοποιό που μπροστά στο επιδιωκόμενο κέρδος απειλεί, εξυβρίζει τα άτομα που του οφείλουν χρήματα από την πώληση ναρκωτικών, δίχως ηθικούς φραγμούς αφού ακόμα και από άτομο που βρίσκεται στη φυλακή απαιτεί χρηματική οφειλή. (Σχετ: οι υπ' αριθ. α. α 475, 476 συνομιλίες από έκθεση απομαγνητοφώνησης Α1 και οι υπ' αριθ. α.α 108, 109, 110, 116, 117, 118,119,150,151,158, 309 συνομιλίες από έκθεση απομαγνητοφώνησης Α2). Είναι άτομο που δεν εργάζεται και βιοπορίζεται αποκλειστικά από την πώληση ναρκωτικών για να μην έχει πρόβλημα με τις εισαγγελικές αρχές και τους περιοριστικούς όρους που του έχουν επιβληθεί, καθώς όπως προέκυψε από την ανάλυση των δεδομένων δηλώνεται ψευδώς ως εργαζόμενος με αποτέλεσμα να του χορηγούνται σχετικές βεβαιώσεις στις οποίες εμφανίζεται ως εργαζόμενος και ταυτόχρονα να μπορεί να τύχει των ευνοϊκών διατάξεων του νόμου περί εξαρτησιογόνων ουσιών, ως χρήστης. (Σχετ: υπ' αριθ. α.α 32 συνομιλία από έκθεση απομαγνητοφώνησης Α2). Επίσης ο (Α) λόγω του ότι στο παρελθόν έχει κατηγορηθεί και συλληφθεί για παραβάσεις του Ν.4139/13 (Σχετ: η υπ' αριθ. α.α 29 συνομιλία από έκθεση απομαγνητοφώνησης Α1) αποκλειστικά σχεδόν για την επικοινωνία είτε με τα μέλη της ομάδας είτε με τους πελάτες, απαιτούσε επιτακτικά την χρήση των εφαρμογών κοινωνικής δικτύωσης και συγκεκριμένα VIBER, MESSENGER, SIGNAL, TELEGRAM, ενώ πολλές φορές έκλεινε το τηλέφωνο αλλά και προέτρεπε τους συνομιλητές να καλέσουν εκ νέου χρησιμοποιώντας τις προαναφερόμενες εφαρμογές καθώς γνωρίζει την αδυναμία των διωκτικών αρχών για την νόμιμη επισύνδεση και καταγραφή συνομιλιών μέσω άρσης του απορρήτου των τηλεπικοινωνιών, γεγονός που του επιτρέπει να μη γίνεται αντιληπτός και να μειώνει τις πιθανότητες εντοπισμού, σύλληψης και αποδόμησης της εγκληματικής ομάδας. Ως επιπλέον μέτρο αποφυγής του εντοπισμού και σύλληψης τους, οι (Α) και (Β) χρησιμοποιούσαν τηλεφωνικές συνδέσεις που ήταν ενεργοποιημένες σε τρίτα αλλοδαπά άτομα (ghost phones), όπως προκύπτει από τα έγγραφα των εταιρειών κινητής τηλεφωνίας.(Σχετ: οι υπ' αριθ. α.α 19, 71, 154, 163,174,176, 356, 395, 481, 488, 542, 576, 587, 601, 640, 733, 741, 752, 759, 797, 880, 904, συνομιλίες από έκθεση απομαγνητοφώνησης Α1, οι υπ' αριθ. α.α 110, 309, 314, 324 συνομιλίες από έκθεση απομαγνητοφώνησης Α2, η υπ' αριθ. α.α 9 συνομιλία από έκθεση απομαγνητοφώνησης Β και οι υπ' αριθ. α.α 4, 19, 120, 131, 161 συνομιλίες από έκθεση απομαγνητοφώνησης Α3). Επίσης λαμβάνει ιδιαίτερα μέτρα προφύλαξης κατά τις μετακινήσεις του καθώς ζητά από άτομα εμπιστοσύνης να του γνωρίσουν για την ύπαρξη ή όχι αστυνομικών στην ευρύτερη περιοχή. (Σχετ: η υπ' αριθ. α.α 767 συνομιλία από έκθεση απομαγνητοφώνησης Α1). Το αποτέλεσμα της χρόνιας ενασχόλησης του με την διακίνηση ναρκωτικών είναι ότι έχει αποκομίσει "επαρκή γνώση" για τον τρόπο λειτουργίας των διωκτικών αρχών αλλά και των ποινών που προβλέπονται και αυτό αποτυπώνεται στις (Σχετ :οι υπ' αριθ. α.α 129,130 συνομιλίες από έκθεση απομαγνητοφώνησης Α2), όπου φαίνεται ταυτόχρονα και η προσπάθεια ανεύρεσης ατόμων που μπορούν να συνεργαστούν ή να ενταχθούν στην εγκληματική οργάνωση για να διακινούν ναρκωτικές ουσίες. Τα έσοδα που προέρχονται από την εγκληματική τους δράση τα συγκεντρώνει ο ίδιος και τα αποστέλλει στην Αλβανία ανά τακτά χρονικά διαστήματα με άγνωστο άτομο που εργάζεται ως οδηγός λεωφορείου που κάνει το δρομολόγιο Ελλάδα - Αλβανία. (Σχετ: οι υπ' αριθ. α.α 93, 95, 101 συνομιλίες από έκθεση απομαγνητοφώνησης Α1). Άμεσος συνεργός και μέλος απαραίτητο για την-εύρυθμη λειτουργία της οργάνωσης, τυγχάνει ο (Β) δράστης, ο οποίος γνωρίζει τους χώρους αποθήκευσης και απόκρυψης των ναρκωτικών και ταυτόχρονα τα διακινεί περαιτέρω στους πελάτες της οργάνωσης. Καθώς υπήρχε μεταξύ τους συνεννόηση και δεν μιλούσαν σχετικά με τη διακίνηση ναρκωτικών, είτε μεταξύ τους είτε με τους πελάτες παρά μόνο μέσω εφαρμογών, κατέστη δυνατό να εξακριβωθούν οι πιο κάτω περιπτώσεις όπου ο (Β) δράστης κατ' εντολή του (Α) προέβη στις κάτωθι αγοραπωλησίες ναρκωτικών: 1)την 16-8-2022 πώλησε σε άγνωστο δράστη ποσότητα -3- γραμμαρίων άγνωστης-.ναρκωτικής ουσίας έναντι άγνωστου χρηματικού ποσού (Σχετ: η υπ' αριθ. 9 συνομιλία από έκθεση απομαγνητοφώνησης Β). 2)την 30-8-2022 πώλησε σε άγνωστο δράστη ποσότητα -1- γραμμαρίου άγνωστης ναρκωτικής ουσίας έναντι άγνωστου χρηματικού ποσού (Σχετ: η υπ' αριθ. 67 συνομιλία από έκθεση απομαγνητοφώνησης Β). 3)Την 14-11- 2022 πώλησε σε άγνωστο δράστη ποσότητα -2- γραμμαρίων άγνωστης ναρκωτικής ουσίας έναντι άγνωστου χρηματικού ποσού (Σχετ: οι υπ' αριθ. 699 και 700 συνομιλίες από έκθεση απομαγνητοφώνησης Β). 4)Την 26-11- 2022 πώλησε σε άγνωστο δράστη άγνωστη ποσότητα ναρκωτικής ουσίας έναντι άγνωστου χρηματικού ποσού (Σχετ: η υττ' αριθ. 777 συνομιλία από έκθεση απομαγνητοφώνησης Β). Τέλος περιφερειακά μέλη τυγχάνουν οι (Δ) και (Ε) που είχαν συναποφασίσει και συμφωνήσει για την συμμετοχή τους στην οργάνωση παραχωρώντας αντίστοιχα ο πρώτος το υπ' αριθ. ..., ΙΧΕ αυτοκίνητο ιδιοκτησίας του στον (Α), ο δε δεύτερος το υπ' αριθ. ...; ΙΧΕ αυτοκίνητο στον (Γ) και την υπ' αριθ. ..., δίκυκλη μοτ/τα στον (Β) ώστε να επιτευχθούν οι στόχοι της εγκληματικής ομάδας ενώ ταυτόχρονα, γνωρίζοντας τον τρόπο λειτουργίας των αστυνομικών αρχών αλλά και της δικαστικής διαδικασίας, υπάρχει ο επιπρόσθετος σκοπός αφενός μεν να αποπροσανατολίσουν τις αρχές και αφετέρου δε σε περίπτωση κατάσχεσης των οχημάτων, αυτά να δύνανται να αποδοθούν στους ιδιοκτήτες, οι οποίοι πέραν του ιδιοκτησιακού καθεστώτος, ουδεμία πραγματική σχέση έχουν με τα οχήματα (Σχετ: οι υπ' αριθ. α.α 35, 37, συνομιλίες από έκθεση απομαγνητοφώνησης Α1 και η υπ' αριθ. α.α 56 συνομιλία από έκθεση απομαγνητοφώνησης Α2 και οι υπ' αριθ. α.α 127,128 και 129 συνομιλίες από έκθεση απομαγνητοφώνησης Α3). Σχεδόν ταυτόχρονα και περί τα τέλη Ιουλίου του 2022, περιήλθε πληροφορία στην Υπηρεσία μας ότι άτομο, νεαρής ηλικίας, Αλβανικής, υπηκοότητας, που χρησιμοποιεί την υπ' αριθ. ... μοτ/τα και διαμένει στην περιοχή του ., κατέχει και διακινεί ποσότητες κοκαΐνης σε χρήστες της πόλης των Πατρών. Το όχημα εντοπίστηκε από άνδρες της υπηρεσίας μας να κινείται στην περιοχή του Νοσοκομείου του Ρίου, οπότε τέθηκε σε διακριτική επιτήρηση με αποτέλεσμα να εξακριβωθεί ότι ο μοναδικός χρήστης, που δεν ήταν ο ιδιοκτήτης του, διαμένει στην οδό ... στο .. Όπως διαπιστώθηκε, ο προαναφερόμενος αλλοδαπός, χρήστης της μοτ/τας, συχνά είχε συναντήσεις με διάφορα άτομα για μικρά χρονικά διαστήματα, οι οποίες προσομοίαζαν με αγοραπωλησίες ναρκωτικών, πλην όμως αυτό δεν κατέστη δυνατό να εξακριβωθεί, ούτε αυτά να ελεγχθούν καθώς λάμβαναν ιδιαίτερα μέτρα προφύλαξης. Ειδικότερα ο ανωτέρω αλλοδαπός είτε άλλαζε συνεχώς κατευθύνσεις, είτε κινούταν αντίθετα σε μονόδρομους, είτε αυξομείωνε αδικαιολόγητα την ταχύτητα του ενώ σχεδόν πάντα πριν την οποιαδήποτε συνάντηση πραγματοποιούσε, φρόντιζε να ελέγχει το χώρο, κινούμενος περιμετρικά του σημείου που τον ανέμεναν. Ένα από τα άτομα με τα οποία συναντήθηκε ήταν ο (Α) δράστης, γνωστός στην υπηρεσία μας από υποθέσεις ναρκωτικών, ο οποίος κινούνταν με το υπ' αριθ...., ΙΧΕ αυτοκίνητο, ιδιοκτησίας του (Δ) δράστη. Από την φυσική παρακολούθηση και των δύο προσώπων σε συνδυασμό με τα αποτελέσματα της μελέτης των δεδομένων, προέκυψε μετά βεβαιότητας ότι ο στόχος της επισύνδεσης και αρχηγικό μέλος της οργάνωσης τυγχάνει ο (Α) δράστης καθώς επίσης ότι ο (Β) είναι ο άμεσος συνεργός του, για τον οποίο μερίμνησε για την διαμονή, την προμήθεια τηλεφώνου, την προμήθεια τροχοφόρου και γενικότερα βοήθησε την ένταξη του στην εγκληματική οργάνωση. Στο πιο πάνω συμπέρασμα καταλήξαμε καθώς:i) Την 21-7-2022 και περί ώρα 13:00' ο (Β) δράστης όπως διαπίστωσα καθώς με ομάδα αστυνομικών τον ακολουθούσαμε διακριτικά, μετέβη στον επαρχιακό δρόμο ..., πλησίον του εργοστασίου ..., σε αγροτικό δρόμο και μετά το χωριό ... σε απόμερο σημείο συναντήθηκε με τον (Α) δράστη, ο οποίος ήδη τον ανέμενε και μαζί εισήλθαν σε εκεί δασώδη περιοχή. Ταυτόχρονα ο (Α) δράστης, σύμφωνα με το στίγμα του κινητού τηλεφώνου με αριθμό κλήσης ..., το οποίο χρησιμοποιεί εκείνη την χρονική στιγμή, επιβεβαιώνεται ότι βρίσκεται στο .... (Σχετ: η υπ' αριθ. α.α 690 συνομιλία από έκθεση απομαγνητοφώνησης Α1). ii) Από την ανάλυση των δεδομένων προέκυψε ότι τα κινητά τηλέφωνα που χρησιμοποιεί ο (Α) ενεργοποιήθηκαν σε κεραίες κινητής τηλεφωνίας στο νησί της Ζακύνθου και ότι έκανε μια διανυκτέρευση στο ξενοδοχείο ..., στο ίδιο νησί. (ΣΧΕΤ: οι υπ' αριθ. α.α 821, 838, 849 συνομιλίες από έκθεση απομαγνητοφώνησης Α1 και η υπ' αριθ. α.α 309 συνομιλία από έκθεση απομαγνητοφώνησης Α2). Τα δεδομένα αυτά επιβεβαιώνονται με τα έγγραφα που επισυνάπτονται από το προαναφερόμενο ξενοδοχείο και την ακτοπλοϊκή εταιρία LEVANTE FERRIES καθώς και στα δύο ως αποδεικτικό των στοιχείων ταυτότητας του δήλωσε τα στοιχεία (επ) S. (ον) K. αλλά ταυτόχρονα και από την φυσική παρακολούθηση διαπιστώθηκε ότι πρωινές ώρες της 27/7/2022 ο (Α) δράστης, εντοπίστηκε στο λιμάνι της Κυλλήνης με το υπ' αριθ. ... ΙΧΕ αυτοκίνητο να επιβιβάζεται σε πλοίο με προορισμό νησί του Ιονίου. iii) Την 3-8-2022 και περί ώρα 18:00' ο (Β) δράστης όπως διαπιστώθηκε, μετέβη εκ νέου στον επαρχιακό δρόμο ..., σε αγροτικό δρόμο πλησίον κοινοτικού υδραγωγείου και συναντήθηκε με τον (Α) δράστη, σε διαφορετικό σημείο πλησίον αυτού της πρώτης παραγράφου και μετέβηκαν πεζοί σε δασώδη έκταση, παραπλεύρως του δρόμου. Σε αυτή την περίπτωση, το στίγμα του κινητού τηλεφώνου ..., επιβεβαιώνει επίσης ότι ο (Α) βρίσκεται στο .... (Σχετ: οι υπ' αριθ. α.α 4 και 10 συνομιλίες από έκθεση απομαγνητοφώνησης Α3 και η υπ' αριθ. α.α 379 συνομιλία από έκθεση απομαγνητοφώνησης Α2). iv) Την 7-8-2022 και ώρα 19:15' αστυνομικοί της υπηρεσίας μας, που ακολουθούσαν διακριτικά τον (Α) δράστη, εντόπισαν αυτόν να συναντιέται σε τρίτο διαφορετικό σημείο του ίδιου επαρχιακού οδικού άξονα, ανάμεσα στα δυο προαναφερόμενα και κινήθηκε σε δασώδη περιοχή μετά από χωράφι με ελιές πάλι με τον (Β) δράστη και να εισέρχονται σε εκεί δασώδη περιοχή. Ταυτόχρονα από την μελέτη των δεδομένων, το στίγμα του κινητού τηλεφώνου ... επιβεβαιώνει για ακόμη μια φορά ότι ο (Α) βρίσκεται στο .... (Σχετ: οι υπ' αριθ. α.α 120 συνομιλία από έκθεση απομαγνητοφώνησης Α3 και η υπ' αριθ. α.α 423 συνομιλία από έκθεση απομαγνητοφώνησης Α2). v) Ο (Β) δράστης, κατά την σύλληψη του κατείχε την τηλεφωνική συσκευή με αριθμό ΙΜΕΙ και αριθμό τηλεφωνικής σύνδεσης, τα δεδομένα των οποίων αναλύθηκαν σύμφωνα με την άρση τηλεφωνικού απορρήτου. vi)Την 5-10-2022 ο (Α) δράστης, συνελήφθη από αστυνομικούς της Υποδιεύθυνσης Ασφαλείας Πατρών διωκόμενος με την υπ' αριθ. 1600/19-10-21 καταδικαστική απόφαση και αυτό επιβεβαιώνεται ενώ ο ίδιος ταυτοποιείται ως προς τα στοιχεία ταυτότητας του (Σχετ: οι υπ' αριθ.260, 261 συνομιλίες από έκθεση απομαγνητοφώνησης Α3). vii) Ο (Β) δράστης την 13-10-2022 είχε τροχαίο ατύχημα, με αποτέλεσμα η υπ' αριθ. ... μοτ/τα να υποστεί σοβαρή βλάβη και να ακινητοποιηθεί, γεγονός που επιβεβαιώνεται από δεδομένα των τηλεφωνικών συνομιλιών (Σχετ: οι υπ' αριθ. 474, 476 συνομιλίες από έκθεση απομαγνητοφώνησης Α3). Επίσης περί την 13-11-2022, διαπιστώσαμε τον (Β) δράστη να επιβιβάζεται στο υπ' αριθ. ... ΙΧΕ αυτοκίνητο το οποίο οδηγούσε ένας νεαρός άνδρας και συγκεκριμένα ο (Γ) δράστης. Συνεπιβάτης στο όχημα ήταν και τρίτο άτομο, το οποίο όπως εξακριβώθηκε ήταν ο (Ε) δράστης. Η συνολική εικόνα και η μεταξύ τους συμπεριφορά αποδείκνυε ότι γνωρίζονται καλά και ότι υπάρχει σχέση εμπιστοσύνης μεταξύ τους. Στο συμπέρασμα αυτό καταλήξαμε καθώς αφενός μέχρι εκείνη την χρονική στιγμή κανείς δεν είχε μεταβεί στην οικία του (Β) δράστη, αφετέρου κανείς άλλος δεν είχε μεταβεί στα σημεία απόκρυψης ναρκωτικών-καβάτζες ούτε είχε συναντηθεί με τον αρχηγό της οργάνωσης (Α), τον οποίο επισκέφθηκαν μάλιστα μία φορά και στην οικία του. Επίσης διαπιστώθηκε ότι είχε παραχωρηθεί στον (Β) να χρησιμοποιεί για τις μετακινήσεις του την υπ' αριθ. ... δίκυκλη μοτ/τα ιδιοκτησίας του (Ε) δράστη, καθώς επίσης ότι το ..., ΙΧΕ που χρησιμοποιεί ο (Γ) είναι ιδιοκτησίας του πατέρα του (Ε). Δηλαδή αποδεικνύεται ξεκάθαρα η ένταξη των (Γ) και (Ε) στην εγκληματική οργάνωση αφού, μεταφέρουν με το ΙΧΕ αυτοκίνητο τον (Β), στα σημεία-καβάτζες αλλά και στις συναντήσεις είτε με πελάτες είτε με τον αρχηγό αλλά και του παραχωρούν την μοτ/τα για τον ίδιο λόγο, ακολουθώντας πιστά το mondus operandi αυτής, δηλαδή την χρήση οχημάτων που ανήκουν σε τρίτα άτομα. Πιο συγκεκριμένα από την φυσική επιτήρηση διαπίστωσα ότι: 1) Την 13-11-2022 οι (Γ) και (Ε), μετέβησαν στην οικία του (Β), παρέλαβαν αυτόν και από 18:55' έως 19:15' ώρα, μετέβησαν στην καβάτζα της οργάνωσης. Ακολούθως συναντήθηκαν από 19:40' έως 20:25' στο προκαθορισμένο σημείο που έχουν επιλέξει με τον (Α) και μετά αποχώρησαν. 2)Την 14-11-2022 και περί ώρα 23:35' οι (Γ) και (Ε), μετέβησαν στην οικία του (Β), παρέλαβαν αυτόν και τον οδήγησαν σε ολιγόλεπτη συνάντηση με άγνωστο άνδρα, η οποία προσομοίαζε με αγοραπωλησία ναρκωτικών ενώ την 00:05' της 15-11-2022 επέστρεψαν αυτόν στην οικία του και αυτοί αποχώρησαν. 3)Την 17-11-2022 και ώρα 16:30' οι (Γ) και (Ε), μετέβησαν στην οικία του (Β) όπου παρέμειναν έως την 17;45' και ακολούθως όλοι μαζί μετέβησαν στην καβάτζα της οργάνωσης από την οποία αποχώρησαν την 18:25' έχοντας παραμείνει στο σημείο για 15 λεπτά της ώρας. Ακολούθως επέστρεψαν όλοι στην οικία του (Β) από την οποία αποχώρησαν οι (Γ) και (Ε) την 18:55'. 4)Την 21-11-22 και ώρα 19:40', την 23-11-22 και ώρα 23:10', την 24-11-22 και ώρα 23:55', την 25-11- 22 και ώρα 15:20' και την 28-11-2022 και ώρα 00:15' οι (Γ) και (Ε) με το προαναφερόμενο ... ΙΧΕ μετέβησαν στην οικία του (Β) δράστη όπου είτε παρέμεναν σε αυτήν για μικρό χρονικό διάστημα και ακολούθως αποχωρούσαν, είτε αποχωρούσαν άμεσα. Στις ημερομηνίες που αναφέρθηκαν πιο πάνω μετέβησαν και συναντήθηκαν για μικρό χρονικό διάστημα σε ερημική τοποθεσία στο ... με τον αρχηγό (Α) δράστη. 5)Την 27-11-2022 και ώρα 19:15ο (Γ) δράστης μετέβη στην οδό ..., στο ..., στη νέα οικία του (Β) δράστη. Αφού συναντήθηκαν πάλι με τον (Α) στην προκαθορισμένη ερημική τοποθεσία, μετέβησαν στην περιοχή που υπήρχαν οι καβάτζες της οργάνωσης. Εκεί την 20:15' ώρα ο (Β) εισήλθε στη δασώδη περιοχή και έπειτα από περίπου 15 λεπτά της ώρας αποχώρησαν για την οικία του (Β). 6)Την 29-11-2022 και ώρα 17:25' ο (Γ) μετέβη στην οικία του (Β) και ακολούθως την 18:05' ώρα μαζί πήγαν στο χώρο απόκρυψης ναρκωτικών και έπειτα από περίπου 15 λεπτά επέστρεψαν στην οικία του (Β), από την οποία αποχώρησε έπειτα από μια ώρα περίπου. 7)Την 30-11-2022 ο (Γ) μετέβη την 14:50' ώρα στην οικία του (Β) και ακολούθως την 20:30' ώρα μαζί πήγαν στην οικία του (Α). Αφού παρέμειναν σε αυτήν για περίπου 15 λεπτά, αποχώρησαν επιστρέφοντας στην οικία του (Β) στην οποία παρέμεινα για περίπου μιάμιση ώρα. 8)Την 3-12-2022 μεσημβρινές ώρες οι (Α) και (Γ) μετέβησαν στην οικία του (Β), στην οδό .. Την 15:30' αποχώρησαν επιβιβαζόμενοι στα οχήματα τους και μετέβησαν στα σημεία απόκρυψης ναρκωτικών. Εκεί οι (Β) και (Γ) αποβιβάστηκαν από το ..., ΙΧΕ, εισήλθαν στη δασώδη περιοχή όπου παρέμειναν για περίπου μιάμιση ώρα, ενώ όλο αυτό το χρονικό διάστημα ο (Α) με το υπ' αριθ. ..., ΙΧΕ κινούταν συνεχώς στον επαρχιακό άξονα, πλησίον του σημείου απόκρυψης με προφανή σκοπό την ενημέρωση τους ώστε να μην γίνουν αντιληπτοί ούτε οι ίδιοι ούτε το σημείο. Ακολούθως όλοι μαζί μετέβησαν εκ νέου στην οικία του (Β) δράστη, από την οποία αποχώρησαν όλοι έπειτα από περίπου 20 λεπτά. Ο μεν (Α) για την οικία του, οι δε (Β) και (Γ) πάλι για το σημείο απόκρυψης όπου ο (Β) εισήλθε στη δασώδη περιοχή για περίπου 30 λεπτά και έπειτα αποχώρησαν.... Από την αστυνομική μου εμπειρία, ήταν βέβαιο ότι όλα αυτά τα σημεία χρησιμοποιούνταν ως καβάτζες, με διαμοιρασμένες τις ποσότητες ναρκωτικών, ώστε σε περίπτωση εντοπισμού να μην συλληφθούν με την μέγιστη ποσότητα ναρκωτικών που κατείχαν προς διάθεση. Όπως διαπίστωσα μαζί με τους συναδέλφους μου που είχαμε αναλάβει την φυσική επιτήρηση τους, οι (Α) και (Β) συναντιούνταν στην περιοχή του Ρίου με πολλά και διαφορετικά άτομα, για πολύ σύντομο χρονικό διάστημα, λαμβάνοντας πάντα μέτρα αυτοπροστασίας είτε κατά την μετακίνηση τους προς το σημείο είτε κατά το χρονικό διάστημα που έρχονταν σε επαφή με τα τρίτα άτομα και από την αστυνομική μου εμπειρία οι κινήσεις τους αυτές προσομοίαζαν με αγοραπωλησίες ναρκωτικών. Επίσης όπως είδα σχεδόν καθημερινά και κυρίως βραδινές ώρες συναντιούνταν και μεταξύ τους πάλι στην ίδια περιοχή. Καθώς πλέον είχαν ταυτοποιηθεί όλα τα μέλη της εγκληματικής ομάδας και είχε πραγματοποιηθεί η αποδόμηση της εγκληματικής αυτής οργάνωσης διατάχθηκα από την υπηρεσία μου μαζί με συναδέλφους μου, να βρεθούν τα ναρκωτικά καθώς και οι καβάτζες των μεγαλύτερων ποσοτήτων που προφανώς κατείχαν και διακινούσαν με ταυτόχρονο στόχο να συλληφθούν τα μέλη της. Ο αντικειμενικός αυτός σκοπός ήταν και το δυσκολότερο κομμάτι της προσπάθειας μας καθώς στην πιο πάνω δασώδη περιοχή που επισκέπτονταν οι (Α), (Β) και (Γ) υπήρχαν τουλάχιστον τρεις (3) διαφορετικοί χώροι απόκρυψης-αποθήκευσης ναρκωτικών της οργάνωσης αλλά ταυτόχρονα έπρεπε ο (Α) δράστης και αρχηγικό μέλος αυτής, να βρίσκεται στη πόλη των Πατρών, καθώς το χρονικό διάστημα της νόμιμης επισύνδεσης συχνά αυτός επισκεπτόταν είτε την χώρα καταγωγής του Αλβανία, είτε άλλες πόλεις της Ελλάδας για μεγάλα χρονικά διαστήματα Πράγματι έπειτα από πολυήμερες έρευνες στη δασώδη περιοχή που είχαμε εντοπίσει να μεταβαίνουν οι (Α), (Β) και (Γ) δράστες, την 5-12-2022, ανευρέθηκαν επιμελώς αποκρυμμένα μέσα σε θάμνους και σε πλαστικά δοχεία αποθήκευσης υγρών (λίμπες), Α) στο 1ο σημείο: στο Δ.Δ. ... και στη συμβολή της επαρχιακής οδού ... με αγροτικό δρόμο πλησίον εγκαταστάσεων ...: 1) ποσότητα κάνναβης -2.370- γραμμαρίων σε μια αυτοσχέδια νάιλον συσκευασία, 2) συνολική ποσότητα κοκαΐνης -203- γραμμαρίων, διαμοιρασμένη σε δέκα (10) ισοβαρείς αυτοσχέδιες νάιλον συσκευασίες των - 20,3- γραμμαρίων η κάθε μία και 3) μια λειτουργική ηλεκτρονική ζυγαριά, μάρκας LAICA, λευκού χρώματος με εύρος ζύγισης από 1 έως 5.000 γραμμάρια και Β) στο 2° σημείο: στο Δ.Δ. ... και στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου: 4) συνολική ποσότητα κοκαΐνης -193,8- γραμμαρίων, διαμοιρασμένη σε δεκαεννέα (19) ισοβαρείς αυτοσχέδιες νάιλον συσκευασίες των -10,2- γραμμαρίων η κάθε μία. Άμεσα τα δύο σημεία τέθηκαν σε φύλαξη από αστυνομικούς της υπηρεσίας και αποφασίστηκε η διενέργεια αστυνομικής επιχείρησης την 6-12-2022 με σκοπό την σύλληψη των δραστών. Την 6-12-22 και ειδικότερα την 12:30' ώρα εντοπίσαμε τον (Α) δράστη να κινείται με το υπ' αριθ. ... ΙΧΕ αυτοκίνητο επί της Εγνατίας οδού στο Ρίο. Στη συνέχεια κινήθηκε με κατεύθυνση προς Αίγιο, μέσω της Νέας Εθνικής οδού Πατρών Αθηνών και πριν το χωριό ... εισήλθε σε χωματόδρομο και στάθμευσε το όχημα του περίπου την 13:00' ώρα. Έπειτα από περίπου 20λεπτά της ώρας αποχώρησε εκ νέου με κατεύθυνση την Πάτρα. Στο 4° αυτό σημείο: πλησίον χωριού ... σε χωματόδρομο κοντά σε παρακείμενη δασώδη περιοχή παρέμειναν αστυνομικοί και έπειτα από εξερεύνηση του χώρου βρήκαν επιμελώς κρυμμένα ανάμεσα σε θάμνους 5) συνολική ποσότητα κάνναβης -4.356- γραμμαρίων σε τρείς (3) αυτοσχέδιες ανισοβαρείς νάιλον συσκευασίες των -1.026-, -1.010- και -2.320- γραμμάριων αντίστοιχα η κάθε μια και 6) μια λειτουργική ηλεκτρονική ζυγαριά, μάρκας MESKO, κίτρινου χρώματος με εύρος ζύγισης από 1 έως 5.000 γραμμάρια. Εγώ που συνέχισα να επιτηρώ τον (Α), είδα ότι περί ώρα 14:20' συναντήθηκε σε βενζινάδικο πριν την διασταύρωση του ... με τον (Β) Y. S., ο οποίος επέβαινε στην υπ' αριθ. ... δίκυκλη μοτ/τα και κινήθηκαν επί της οδού ... προς ..., και μετέβησαν στο 3° σημείο στο Δ.Δ. ... και στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές. Ο (Β) κατέβηκε και μετέβη στη δασώδη περιοχή ενώ ο (Α) επιτηρούσε το χώρο κινούμενος διαρκώς με το αυτοκίνητο. Έπειτα από 15 λεπτά της ώρας κινήθηκαν προς το 1° σημείο απόκρυψης ναρκωτικών, όπου ο (Β) προσέγγισε το ακριβές σημείο απόκρυψης έχοντας βγάλει από το μηχανάκι μία νάιλον συσκευασία. Την στιγμή που άρχισε να περιεργάζεται τα ναρκωτικά που ήταν κρυμμένα, ακινητοποιήθηκε και συνελήφθη από τους ενεδρεύοντες αστυνομικούς. Οι λοιποί συνάδελφοι μου προσπάθησαν να ακινητοποιήσουν ανεπιτυχώς τον (Α), καθώς όμως αυτός τους αντιλήφθηκε με επικίνδυνους ελιγμούς και ιλιγγιώδη ταχύτητα αποχώρησε προς την Νέα Εθνική Οδό Πατρών -Αθηνών και κατευθύνθηκε προς την Αθήνα. Στην κατοχή του (Β) ανευρέθηκε και κατασχέθηκε 7) ένα κινητό τηλέφωνο μάρκας Samsung, μαύρου χρώματος, με αριθμό κλήσης: ..., την οποία είχε ενεργοποιήσει στη τερματική συσκευή με αριθμό ΙΜΕΙ1: .../01 και ΙΜΕΙ2: ... 449/01 και 8) ποσότητα κάνναβης -2.300- γραμμαρίων σε μια αυτοσχέδια νάιλον συσκευασία. Στις ερωτήσεις μας, αρχικά μου δήλωσε ότι τα ναρκωτικά είναι δικά του πλην όμως αντιλαμβανόμενος ότι έχουμε γνώση της συνολικής εικόνας της οργάνωσης, των σημείων απόκρυφης και των κινήσεων τους, μου είπε ότι το άτομο που αποχώρησε είναι αλβανός, ονομάζεται S., τον οποίο φωνάζουν Κ. στα ελληνικά ενώ και μας οδήγησε στο 3° σημείο απόκρυψης, στο χωράφι με τις ελιές δηλαδή που είχαν επισκεφτεί νωρίτερα με τον (Α). Εκεί ερευνώντας το σημείο, ακολουθώντας τα φρέσκα σημάδια από παπούτσια που υπήρχαν στο χώμα λόγω της βροχόπτωσης ανευρέθηκαν και κατασχέθηκαν 9) συνολική ποσότητα κάνναβης -3.070- γραμμαρίων και ειδικότερα ποσότητα κάνναβης -2.020- γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης -1.050- γραμμαρίων σε μία αυτοσχέδια νάιλον συσκευασία οπότε και συνελήφθη. Από συναδέλφους μου που ακολούθησαν τον (Α), ενημερώθηκα ότι λόγω των ιδιαίτερων συνθηκών και συγκεκριμένα την συνεχόμενη βροχόπτωση καθ' όλη την διαδρομή προς Αθήνα αλλά και την πολύ μεγάλη ταχύτητα με την οποία αυτός κινούταν δε κατάφεραν να τον συλλάβουν, παρά να εντοπίσουν το ΙΧΕ αυτοκίνητο εγκαταλειμμένο σε παράδρομο της επαρχιακής οδού στο ... την 15:30' ώρα, στην οδό . σε παρακείμενο χωράφι το οποίο και κατασχέθηκε ενώ στην έρευνα που διενεργήθηκε σε αυτό ανευρέθηκε και κατασχέθηκε 10) μια αυτοσχέδια νάιλον συσκευασία που περιείχε κοκαΐνη μ.β. -10,3- γραμμαρίων. Ακολούθησαν έρευνες στις οικίες των προαναφερομένων όπου ανευρέθηκαν και κατασχέθηκαν στην οικία του (Β): 11) Μία (1) αυτοσχέδια νάιλον συσκευασία περιέχουσα ηρωίνη μ.β. -43,57- γραμμαρίων, 12) έντεκα (11) ανισοβαρείς αυτοσχέδιες νάιλον συσκευασίες με κοκαΐνη μ.β. -1,02-, -1,07-, - 5,32-, -20,40-, -5,22- -1,04-, -10,4, -10,28-, -1,06-, -1,11- και -19,40- αντίστοιχα η κάθε μία, δηλαδή συνολική ποσότητα κοκαΐνης -76,32- γραμμαρίων, 13) Μία αυτοσχέδια χάρτινη συσκευασία περιέχουσα κάνναβη, μ.β. -2- γραμμαρίων, 14) μία λειτουργική ηλεκτρονική ζυγαριά ακρίβειας, μάρκας aerbes, ασημί χρώματος με εύρος ζύγισης από 0,01 έως 200 γραμμάρια, 15) μία λειτουργική ηλεκτρονική ζυγαριά ακρίβειας, μάρκας primo, λευκού χρώματος με εύρος ζύγισης από 1 έως 5.000 γραμμάρια και 16) το χρηματικό ποσό των εκατόν εβδομήντα (170) ευρώ, ενώ και στην οικία του (Α): 18) μια κάρτα sim, εταιρείας Vodafone με σειριακό αριθμό παραγωγής ... .... Όπως ενημερώθηκα εντοπίστηκαν και συνελήφθησαν και τα υπόλοιπα μέλη της εγκληματικής οργάνωσης καθώς επίσης ότι στις έρευνες που διενεργήθηκαν στις οικίες τους ανευρέθηκαν και κατασχέθηκαν, από την οικία του (Γ): 19) Ένα (1) γυάλινο βάζο, περιέχων ακατέργαστη κάνναβη μ.β. 185,4 γραμμαρίων, 20) Μία (1) αυτοσχέδια νάιλον συσκευασία περιέχουσα κοκαΐνη μ.β. 0,32 γραμμαρίων, 21) Μία (1) ηλεκτρονική ζυγαριά ακρίβειας, χρώματος ασημί, πλήρως λειτουργική, με εύρος ζύγισης από 0,01 έως 200 γραμμαρίων, 22) Μία (1) ηλεκτρονική ζυγαριά ακρίβειας, χρώματος ασημί, πλήρως λειτουργική, με εύρος ζύγισης από 0,01 έως 200 γραμμαρίων, 23) Μία (1) ηλεκτρονική ζυγαριά ακρίβειας, χρώματος μαύρου, πλήρως λειτουργική, με εύρος ζύγισης από 0,01 έως 200 γραμμαρίων, 24) Ένα (1) κινητό τηλέφωνο μάρκας HUAWEI χρώματος μπλε, με ΙΜΕΙ 1: ... ... και ΙΜΕΙ2: ...... άνευ κάρτας 5ΙΜ, 25) Ένα (1) κινητό τηλέφωνο μάρκας ΧΙΑΟΜΙ χρώματος μαύρο, με ΙΜΕΙ1: ... ... ... και ΙΜΕΙ2: ... και αριθμό κλήσης ..., 26) Ένα πλαστικό δοχείο αποθήκευσης χρώματος κόκκινου Νο 5 περιέχων κόκκους ρυζιού και μέρος νάιλον σακούλας κατάλληλη για τη συσκευασία των ναρκωτικών, 27) Το χρηματικό ποσό των 45 ευρώ, από την οικία του (Δ): 28) ένα κινητό τηλέφωνο μάρκας Samsung, με αριθμό κλήσης ... και αριθμούς ΙΜΕΙ1: .../01 και ΙΜΕΙ2: ... .../01 και από την οικία του (Ε): 29) Δύο (2) νάιλον συσκευασίες περιέχουσες ακατέργαστη κάνναβη μ.β. 1,35 γραμμαρίου και 1,26 γραμμαρίου αντίστοιχα ήτοι ακατέργαστη κάνναβη συνολικού μ.β. 2,61 γραμμαρίων και 30) Ένα (1) κινητό τηλέφωνο μάρκας ΗΟΝΟR χρώματος μαύρου, με ΙΜΕΙ1: ... και ΙΜΕΙ2: ... και αριθμό κλήσης .... Όπως αναλύθηκε πιο πάνω, η εγκληματική οργάνωση έχει συγκεκριμένη δομή με διακριτούς ρόλους όπως συναποφάσισαν τα μέλη της. Έχει προμηθευτή, αρχηγό και αποθηκάριο, οι οποίοι λειτουργούν και ως διακινητές καθώς και άτομα απολύτου εμπιστοσύνης που σύμφωνα με την μεθοδολογία της οργάνωσης, είτε διακινούν τις ναρκωτικές ουσίες, είτε διαθέτουν μεταφορικά μέσα για την εύρυθμη λειτουργία αυτής. Επίσης όλοι με την καθοδήγηση και την απαίτηση του αρχηγού χρησιμοποιούν εφαρμογές κινητής τηλεφωνίας, ώστε να μην εντοπιστούν, λαμβάνοντας και μέτρα αντιπαρακολούθησης κατά τις μετακινήσεις τους, ενώ χρησιμοποιούν και εξωτερικό σημείο για την αποθήκευση και απόκρυψη των μεγαλύτερων ποσοτήτων που κατείχαν για να διακινήσουν περαιτέρω, ώστε σε περίπτωση εντοπισμού και σύλληψης τους να κατέχουν την μικρότερη δυνατή ποσότητα ναρκωτικών. Ο συνδυασμός της μεγάλης ποσότητας αλλά και τα διαφορετικά είδη ναρκωτικών που ανευρέθηκαν δηλαδή κάνναβη, ηρωίνη και κοκαΐνη με το χρηματικό ποσό που ανευρέθηκε κατά τις έρευνες, προκύπτει ξεκάθαρα ο κοινός στόχος της εγκληματικής οργάνωσης που δεν ήταν άλλος από την διακίνηση ναρκωτικών ουσιών προς επίτευξη παράνομου περιουσιακού οφέλους. Το γεγονός ότι αλλάζουν συνεχώς αριθμούς τηλεφωνικών συνδέσεων και ειδικότερα ο αρχηγός αυτής, ότι αλλάζουν οικίες ανά τακτά χρονικά διαστήματα και ειδικότερα ο αποθηκάριος και διακινητής ίων περισσότερων ποσοτήτων σε συνδυασμό με τα παραπάνω, ότι χρησιμοποιούν για τις μετακινήσεις τους οχήματα που ανήκουν σε τρίτα πρόσωπα καταδεικνύει μετά βεβαιότητας ότι έχουν καταλήξει σε συγκεκριμένο τρόπο δράσης που μειώνει τις πιθανότητες εντοπισμού τους. Η εγκληματική οργάνωση, πέραν όσων προέκυψαν κατά το χρονικό διάστημα που ισχύει η νόμιμη επισύνδεση, σύμφωνα με την (Σχετ: οι υπ' αριθ. α.α 223 συνομιλία από έκθεση απομαγνητοφώνησης Α2) μεταξύ του (Α) και του Κ. Α. του Ι..... χρήστη της υπ' αριθ. ... τηλεφωνικής σύνδεσης, δραστηριοποιείται για τουλάχιστον πέντε χρόνια στην διακίνηση ναρκωτικών με μέλη τουλάχιστον τους 2 προαναφερόμενους. Μάλιστα στη συνομιλία αυτή ο Κ. θέλοντας να τονίσει την φερεγγυότητα του, χρησιμοποιεί ως επιχείρημα το γεγονός ότι στο προαναφερόμενο χρονικό διάστημα, έχει φέρει έσοδα στην οργάνωση τουλάχιστον 300.000 ευρώ, γεγονός που εξοργίζει τον (Α) καθώς η κουβέντα γίνεται με κανονική κλήση και όχι μέσω άλλης εφαρμογής. Σε άλλη ο (Α) ζητάει χρηματικό ποσό που του οφείλει ο Κ. από την πώληση ναρκωτικών και στην αδυναμία του τελευταίου να αποπληρώσει άμεσα το χρέος ζητείται από τον (Α) ως ενέχυρο ένα ΙΧΕ αυτοκίνητο. (Σχετ: η υπ' αριθ. α.α 222 συνομιλία από έκθεση απομαγνητοφώνησης Α2). Γίνεται μνεία ότι ο Κ., έχει συλληφθεί από την υπηρεσία μας την 7-6-2022 για διακίνηση ναρκωτικών, ενώ η συνομιλία γίνεται όσο ακόμα αυτός βρίσκεται έγκλειστος σε σωφρονιστικό κατάστημα...σύμφωνα με την υπ' αριθ. ...- ιζ από 8-6-2022 υποβλητική αναφορά μας... προκύπτει επίσης ότι οι υπ' αριθ. 1) ... και 2) ... τηλεφωνικές συνδέσεις χρησιμοποιούνται από συγγενικά του πρόσωπα. Με αυτούς τους αριθμούς επικοινωνεί και συνομιλεί και κατά την τρέχουσα επισύνδεση και έτσι ταυτοποιήθηκε ως προς τα στοιχεία ταυτότητας του. (Σχετ: οι υπ' αριθ. α.α 18, 132, 149 συνομιλίες από έκθεση απομαγνητοφώνησης Γ). Το συγκεκριμένο ΙΧΕ, με αριθμό κυκλοφορίας ... που ζητείται ως ενέχυρο είχε κατασχεθεί από την κατοχή του στα πλαίσια της αστυνομικής επιχείρησης κατά την σύλληψη του πλην όμως καθώς ακολουθούνταν η μεθοδολογία της οργάνωσης, δηλαδή τα οχήματα που χρησιμοποιούνται από τα μέλη της για να μη δημευτούν ανήκαν σε τρίτα άτομα, αποδόθηκε στην υπερήλικα ιδιοκτήτρια του και γιαγιά το κατηγορουμένου. Ο αρχηγός (Α), έχει απασχολήσει και στο παρελθόν για κακουργηματικού χαρακτήρα παραβάσεις του Ν.4139/13 και σε συνδυασμό με τις πιο πάνω συνομιλίες του με τον Κ. καταδεικνύεται μετά βεβαιότητας ότι τουλάχιστον αυτοί ασχολούνται κατ' επάγγελμα με τη διακίνηση ναρκωτικών προς προσπορισμό παράνομου περιουσιακού οφέλους, για χρονικό διάστημα μεγαλύτερο των 6 μηνών, ενώ ταυτόχρονα δεν δείχνουν σημάδια υπαναχώρησης ή συμμόρφωσης. Επίσης η ενασχόληση του (Α) συστηματικά με την διακίνηση ναρκωτικών ουσιών, επιβεβαιώνεται και από την υπ' αριθ. ... από 10-8-2022 υποβλητική αναφορά της υπηρεσίας μας, σύμφωνα με την οποία ο κατηγορούμενος στην απολογία του δήλωσε ρητά ότι πηγή της προμήθειας των ναρκωτικών που βρέθηκαν στη κατοχή του, ήταν ο (Α) δράστης... .Από τις συνολικά ανευρεθείσες ποσότητες ναρκωτικών και σύμφωνα με τον τρόπο δράσης της οργάνωσης και συγκεκριμένα τη πώληση ναρκωτικών σε γραμμάρια, προκύπτει ότι θα διέθεταν-πωλούσαν συνολικά 43,57 γραμμάρια ηρωίνης, 483,64 κοκαΐνης και 12.286,01 γραμμάρια κάνναβης.- Σύμφωνα με τον ενδεικτικό πίνακα τιμών του ΣΟΔΝ, προκύπτει ότι θα αποκόμιζαν από την πώληση της ηρωίνης 871,4 ευρώ, από την πώληση της κοκαΐνης 38.691 ευρώ και από την πώληση της κάνναβης 184.290 ευρώ, δηλαδή συνολικά τουλάχιστον 223.852 ευρώ Το γεγονός ότι ήταν ιδιαίτερα προσεχτικοί στις μεταξύ τους τηλεφωνικές επικοινωνίες σε συνδυασμό με το πολύ μεγαλύτερο χρονικό διάστημα που η οργάνωση διακινούσε ναρκωτικές εκτινάσσει το συνολικό ποσό που αυτή αποκόμισε σε πολύ μεγαλύτερα νούμερα" (από 6-12-2022 ένορκη κατάθεση Β. Γ.). Επίσης, όπως προκύπτει από την από 5-7-2023 κατάθεση του ίδιου ως άνω μάρτυρα, επίσης αναγνωσθείσα στο ακροατήριο, αυτός κατέθεσε και τα εξής, που δεν προκύπτει μετά βεβαιότητας ότι λήφθηκαν υπόψη: "ο (Ε) δράστης M. ή S. K.) ... Ως επιπλέον μέσο προκειμένου να μη γίνει αντιληπτός ο ρόλος του και να αποφύγει να συσχετισθεί με την ερευνώμενη υπόθεση χρησιμοποίησε από την 5-10-2022 έως 7-12-2022, τις υπ' αριθ. ..., ... και ... τηλεφωνικές συνδέσεις, οι οποίες όλες ανήκουν σε τρίτα άτομα, αλλοδαπούς, δηλαδή ghost phones...όπως ενημερώθηκα από τους συναδέλφους που είχαν αναλάβει την ανάλυση των δεδομένων, στις τηλεφωνικές συνδέσεις ..., ..., ..., ..., ... και ..., ακούγεται η ίδια φωνή με τη χαρακτηριστική ίδια προφορά, άρα συμπεραίνεται ότι ο χρήστης σε όλες αυτές τις συνδέσεις είναι το ίδιο άτομο. Αυτό το άτομο, όπως προέκυψε από τη φυσική παρακολούθηση σε συνδυασμό με την ανάλυση των δεδομένων, όπως έχει καταδειχθεί στην από 6-12-2022 ένορκη μαρτυρική κατάθεσή μου, είναι ο (Ε) δράστης. Επιπλέον στοιχείο ότι ο χρήστης των πιο πάνω τηλεφωνικών συνδέσεων είναι ο αρχηγός και συγκεκριμένα ο (Ε) δράστης είναι ότι από την τελευταία χρονικά και συγκεκριμένα την υπ' αριθ. ... σύνδεση, την οποία χρησιμοποιούσε στην συσκευή με αριθμό ΙΜΕΙ: ... προκύπτει από την ενεργοποίηση των κεραιών των τηλεφωνικών εταιριών ότι πρωινές ώρες της 6-12-2023 βρίσκεται στην Πάτρα, ενώ από την σύλληψη του (Α) δράστη (Y. S.) και μετά και συγκεκριμένα από την 17:28 φαίνεται ότι είναι στην Αθήνα, έχοντας διαφύγει από τους αστυνομικούς και την 7-12-2022 σταματάει την χρήση της προαναφερόμενης τηλεφωνικής σύνδεσης (Σχετ: έκθεση απομαγνητοφώνησης Α3-συμπληρωματική-υπ' αριθ. 581, 629, 648, 674, 677 και 678 συνομιλίες, Έκθεση απομαγνητοφώνησης Β -υπ' αριθ 830, 876, 878, 895, 908 και 910 συνομιλίες) Επίσης προέκυψε ότι ο (Α) δράστης προέβη σε μια ακόμη αγοραπωλησία κατ' εντολή του (Ε) και συγκεκριμένα την 30-11-2022 πώλησε σε άγνωστο δράστη, άγνωστη ποσότητα ναρκωτικής ουσίας (Σχετ: έκθεση απομαγνητοφώνησης Β-υπ' αριθ. 832, 834 συνομιλίες). Ταυτόχρονα ο (Β) δράστης (Δ. Δ.) προέκυψε ότι ήταν το άτομο που αναζητούσε κατ' εντολή του (Ε) διαμέρισμα για να διαμένει ο (Α) και όπως προέκυψε ενοικίασε στο όνομά του, το διαμέρισμα στην οδό ..., στο .. Ο ενεργός του ρόλος επιβεβαιώνεται καθώς είναι το μοναδικό άτομο εμπιστοσύνης πλην των (Ε) και (Α), που μεταβαίνει στους χώρους φύλαξης των ναρκωτικών ουσιών, γεγονός που επιβεβαιώνεται και από την ενεργοποίηση των κεραιών κινητής τηλεφωνίας την 27-11-2022, την 29-11-2022 και την 29- 11-2022 αντίστοιχα. Επίσης είναι το άτομο με το οποίο επικοινώνησε ο (Ε) κατά τη διάρκεια της διαφυγής του, με προφανή σκοπό να τον ενημερώσει και να δώσει οδηγίες. Ταυτόχρονα επιβεβαιώνεται η ιεραρχία, η δομή και η άμεση εμπλοκή καθώς στο τηλέφωνο που χρησιμοποιεί ο (Β) κλήθηκε και συνδιαλέχθηκε και ο (Δ) δράστης (Π. Μ.) (Σχετ: Έκθεση απομαγνητοφώνησης Δ-υπ' αριθ. 378, 393, 396, 397, 406, 412, 441,451 και 473 συνομιλίες). Ακόμη, από την από 6-12-2022 κατάθεση του μάρτυρα Β. Κ., επίσης αναγνωσθείσα στο ακροατήριο, προκύπτει ότι αυτός κατέθεσε και τα εξής, τα οποία δεν προκύπτει αδιστάκτως ότι λήφθηκαν υπόψη από το δικάσαν δικαστήριο για τη διαμόρφωση των πορισματικών παραδοχών του: "....Σήμερα 6-12-2022 στα πλαίσια αστυνομικής επιχείρησης για την σύλληψη μελών εγκληματικής οργάνωσης που διακινούσε ναρκωτικά, είχα επιφορτιστεί μαζί με συναδέλφους μου να επιτηρώ και να συλλάβω άτομο υπό στοιχεία (Α) (επ.) M. ή S. (ον.) K.. Την 6-12-22 και ειδικότερα την 12:30 ώρα εντοπίσαμε αυτόν να κινείται με το υπ' αριθ. ... ΙΧΕ επί της Εγνατίας οδού στο Ρίο. Στη συνέχεια κινήθηκε με κατεύθυνση προς Αίγιο, μέσω της Νέας Εθνικής οδού Πατρών Αθηνών και πριν το χωριό ... εισήλθε σε χωματόδρομο και στάθμευσε το όχημα του περίπου την 13:00 ώρα. Κατευθύνθηκε πεζός σε παρακείμενη δασώδη περιοχή όπου έπειτα από περίπου 20λεπτά της ώρας αποχώρησε εκ νέου με κατεύθυνση την Πάτρα. Το γεγονός ότι το σημείο ήταν απομακρυσμένο από οποιοδήποτε κεντρικό οδικό άξονα, με ελάχιστη κίνηση οχημάτων, μέσα σε δασώδη περιοχή σε συνδυασμό με το ότι τέτοιου είδους σημεία είχε επιλέξει η οργάνωση και χρησιμοποιούσε ως σημεία απόκρυψης-καβάτζες μας οδήγησε στο συμπέρασμα ότι και αυτό χρησιμοποιούταν ως τέτοιο. Πράγματι συνάδελφοι που παρέμειναν στο σημείο μας ενημέρωσαν ότι έπειτα από εξερεύνηση του χώρου βρήκαν επιμελώς κρυμμένη ανάμεσα σε θάμνους συνολική ποσότητα κάνναβης -4.356- γραμμαρίων σε τρεις (3) αυτοσχέδιες ανισοβαρείς νάιλον συσκευασίες των -1026-, -1010- και -2320- γραμμάριων αντίστοιχα η κάθε μια και μια λειτουργική ηλεκτρονική ζυγαριά, μάρκας MESKO, κίτρινου χρώματος με εύρος ζύγισης από 1 έως 5000 γραμμάρια. Εγώ που συνέχισα να ακολουθώ τον (Α), είδα ότι περί ώρα 14:20 συναντήθηκε σε βενζινάδικο πριν την διασταύρωση του ... με τον (Β) (επ) Y. (ον.) S.... κατοίκου ..., οδό ..., ο οποίος επέβαινε στην υπ' αριθ. ..., μοτ/τα και κινήθηκαν επί της επαρχιακής οδού ...-..., όπου σε σημείο που είχαμε δει και στο παρελθόν να μεταβαίνουν, ο (Β) κατέβηκε και μετέβη στην εκεί δασώδη περιοχή, ενώ ο (Α) επιτηρούσε το χώρο κινούμενος διαρκώς με το αυτοκίνητο. Έπειτα από 15 λεπτά της ώρας κινήθηκαν προς άλλο σημείο όπου άλλοι συνάδελφοι μου ενέδρευαν καθώς εκεί η οργάνωση φύλασσε ναρκωτικές ουσίες, όπου όταν ο (Β) προσέγγισε το ακριβές σημείο απόκρυψης συνελήφθη. Ενημερώθηκα άμεσα από τους συναδέλφους μου οπότε και αποφασίσαμε να ακινητοποιήσουμε και να συλλάβουμε τον (Α) πλην όμως αυτός αντιλαμβανόμενος την επικείμενη σύλληψη με επικίνδυνους ελιγμούς και ιλιγγιώδη ταχύτητα αποχώρησε προς την Νέα Εθνική Οδό Πατρών - Αθηνών και κατευθύνθηκε προς την Αθήνα. Προσπαθήσαμε να τον ακολουθήσουμε πλην όμως λόγω της συνεχόμενης βροχόπτωσης καθ όλη την διαδρομή προς Αθήνα αλλά και την πολύ μεγάλη ταχύτητα με την οποία αυτός κινούταν δεν καταφέραμε να ακινητοποιήσουμε το όχημα, φοβούμενοι ταυτόχρονα μη τυχόν δημιουργηθούν επικίνδυνες καταστάσεις για τη σωματική ακεραιότητα πολιτών που επίσης κινούνταν στο οδικό δίκτυο. Τελικά ακολουθώντας αυτόν από απόσταση εντοπίσαμε το ΙΧΕ αυτοκίνητο εγκαταλειμμένο σε παράδρομο της επαρχιακής οδού στο ... την 15:30 ώρα και συγκεκριμένα στην οδό . σε παρακείμενο χωράφι, ενώ ο (Α) είχε τραπεί σε φυγή προς άγνωστη κατεύθυνση. Στο όχημα το οποίο κατασχέθηκε, διενεργήθηκε έρευνα όπου ανευρέθηκε και κατασχέθηκε μια αυτοσχέδια νάιλον συσκευασία που περιείχε κοκαΐνη μ.β -10,2- γραμμαρίων. Ακολούθως μεταβήκαμε στην ... και συγκεκριμένα στην οικία του Π. Π. του Γ.... ο οποίος τυγχάνει ιδιοκτήτης του υπ' αριθ. ..., ΙΧΕ, το οποίο έχει παραχωρήσει για χρήση αποκλειστικά στον (Α). Εκεί τον εντοπίσαμε και τον συλλάβαμε και στις σχετικές ερωτήσεις που του έκανα μου απάντησε πως το προαναφερόμενο ΙΧΕ ήταν στο όνομα του καθαρά ως προς το τυπικό μέρος και ουσιαστικά κάτοχος ήταν ο S. K., ο οποίος το αγόρασε αποκλειστικά με δικά του χρήματα, το συντηρούσε και το οδηγούσε. Συνεχίζοντας μου δήλωσε ότι οι μοναδικές φορές που είχε το αμάξι στην κατοχή του ήταν όταν ο ίδιος δε το χρειαζόταν για κάποιο διάστημα και το άφηνε σε αυτόν για φύλαξη. Επίσης μου είπε ότι στο παρελθόν χρησιμοποιούσε κινητό με αριθμό κλήσης ... και ότι επικοινωνούσε με τον S. K., μέσω της εφαρμογής Viber στις τηλεφωνικές συνδέσεις με αριθμούς κλήσης ... και .... Κατά την έρευνα που διενεργήθηκε στην οικία του ανευρέθηκε και κατασχέθηκε ένα κινητό τηλέφωνο μάρκας Samsung, με αριθμό κλήσης ... και αριθμούς ΙΜΕΙ1: .../01 και ΙΜΕΙ2:....../01". Προσέτι, δεν προκύπτει ανενδοίαστα ότι το δικαστήριο έλαβε υπόψη του και συνεκτίμησε και τις υπ' αριθ. 108, 109, 110, 116, 117, 118, 119, 129, 150, 151, 158 συνομιλίες του 5ου κατηγορουμένου S.-M. K.- καλούντος από την υπ' αριθ. ... τηλεφωνική σύνδεση, με τον καλούμενο - χρήστη της υπ' αριθ. ... τηλεφωνικής σύνδεσης, 7° κατηγορούμενο J. P., (όπως από τα διαδικαστικά έγγραφα της παραδεκτώς επισκοπούμενης δικογραφίας προκύπτει), περιεχόμενες στην έκθεση απομαγνητοφώνησης Α2, σύμφωνα με τις οποίες ο καλών, στις 12-7- 2022 και 13-7-2022, μεταξύ των άλλων απευθύνει προς τον καλούμενο τις εξής φράσεις: "Με ποιόν με μπερδεύεις εμένα εσύ ρε παλιό πουτάνα....; Με κανέναν πρεζάκια σαν και τον εαυτό σου ....; (ωρύεται). Θα σου γαμ.,.ω το σπίτι ρε...! Πόσα λεφτά έχεις ; Πόσα λεφτά έχεις μαζέψει; (ωρύεται)", με τον καλούμενο να απαντά "έχω μαζέψει 200 ευρώ", με τον καλούντα να συνεχίζει " Φέρε πίσω τα "πράγματα" σε μία ώρα, γιατί θα σου γαμ..ω το σπίτι ...Απατεώνα! (ωρύεται) ...Φέρε πίσω τα "πράγματα" τώρα ρε ! Ρε γαμ.,.ε!" με τον καλούμενο να απαντά "Θα τα φέρω εγώ, αλλά περίμενε...λίγο...Περίμενε...λίγο...", τον καλούντα να του λέει " Ρε γαμ...ε! Ρε απατέωνα ! (ωρύεται) Μα εσύ είναι παιδί πουτάνα...Εγώ σου μίλησα σωστά αλλά εσύ είναι γαμ,.νος. Ρε ...άμα το κρατήσεις ...Τι ..., το έχεις "πιεί" μόνος σου εσύ αυτό και με κοροϊδεύεις εμένα ρε...; Μα εσύ είχε χειρότερα από εκείνα τα πρεζάκια ρε..." και τον καλούμενο να απαντά "Ρε .., άμα το έχω "πιει" να μου πεθάνει η αδελφή (όρκος στην Αλβανική γλώσσα ίδιας σημασίας και έννοιας με το =ορκίζομαι στη ζωή της αδελφής μου" που χρησιμοποιείται στην Ελληνική γλώσσα ). Να πεθάνει η αδελφή μου αν το έχω "πιε" ....Να μου πεθάνει η αδελφή!"., τον καλούντα να του λέει".. " Με γνωρίζεις εμένα εσύ...; Εγώ σου πίνω το αίμα εκεί που είσαι (ωρύεται) και τον καλούμενο να απαντά "Ρε Κ. μη με βρίζεις τώρα....Μη κάνεις έτσι ρε φίλε...Περίμενε λίγο...Σου έστειλα μήνυμα...σου έστειλα μήνυμα", με τον καλούντα να του λέει στη συνέχεια " Σε μια ώρα φέρε μου τα λεφτά, γιατί σου γαμ.,ω τη μάνα και την αδελφή εκεί που τις έχεις...θα σου γαμ,.ω ότι έχεις και δεν έχεις! (ωρύεται)...Με γνωρίζεις εμένα εσύ ρε γαμ,.νε ; Με ποιόν νομίζεις ότι μιλάς εσύ ρε... .με κείνα τα πρεζάκια του Αιγίου...; Κάνε μου τα λεφτά μου εμένα και σε μια ώρα θέλω τα λεφτά μου! Μου έχεις (χρωστάς) έξι χιλιάδες ευρώ! Μου έχεις (χρωστάς) έξι χιλιάδες ευρώ ! Τα θέλω σε μια ώρα, γιατί θα σου γαμ.,ω την αδελφή! (ωρύεται) Σε μία ώρα! Σε μία ώρα ! Γιατί είμαι στην . και σε μια ώρα θα έρθω στο .! Αν δεν έχεις κάνει (βρει) τα λεφτά θα σου τη γαμ.,ω την αδελφή! Τότε θε με γνωρίσεις ποιος είμαι εγώ! (ωρύεται).... Κλεί'ς το ρε άμα του βαστάει...Θα με κοροϊδέψεις εσύ εμένα μωρή πουτάνα της .....Πήγαινε και βρες τα λεφτά τώρα ρε! Δεν μου είπες προχθές "θα βγάλω λεφτά από την τράπεζα ;". Στις δε 13-7-2022 και ώρα 17:01:43 κατά τη διάρκεια των 50 δευτερολέπτων της αναπάντητης κλήσης του ως άνω καλούντος 5ου κατηγορουμένου προς τον ανωτέρω καλούμενο, ο πέμπτος κατηγορούμενος ακούγεται να λέει στα Αλβανικά σε κάποιον που προφανώς είναι κοντά δίπλα του: "Γαμημένος είσαι εσύ" είπε αυτός. "Ααααα...." σκέφτηκα εγώ, "τώρα τη γάμησες!" Εγώ ήμουν στο . και του λέω : "άκου, για να μην τσακωθούμε τζάμπα και να μην κάνουμε τζάμπα λόγια, γιατί μπορεί να έχω λάθος κι εγώ..." εγώ ήθελα μέχρι να τον πιάσω, "μπορεί να έχω κι εγώ λάθος. Πάρε το δικό σου το τετράδιο", του είπα, "θα πάρω κι εγώ το δικό μου το τετράδιο και τα βάζουμε κάτω, τα βρίσκουμε.... Μπορεί να έχω κάνει εγώ λάθος και σου ζητώ συγνώμη" του είπα . "Ντάξει" είπε αυτός. Του είπα μια φορά (αρχικά) "έλα πάνω στα ..., στο πάρκινγκ". Πήγα εκεί, αλλά είχε κόσμο, δεν μπορούσα να κάτσω εκεί. "Α γαμ,.το", είπε άντε πάλι κάτω τώρα....Αυτός ήταν με μια κοπέλα, αλλά μου είχε λεφτά (μου χρωστούσε) και εκείνη η κοπέλα...". Ακόμη, και σε σχέση με την αποδιδόμενη στον ως άνω πέμπτο κατηγορούμενο S.-M. K. κατηγορία της επικίνδυνης σωματικής βλάβης, το Δικαστήριο, για να καταλήξει στην αθωωτική για αυτόν αναφορικά με την εν λόγω πράξη κρίση του, δέχτηκε τα εξής "Τέλος, από κανένα αποδεικτικό στοιχείο δεν αποδείχθηκε η τέλεση εκ μέρους του πέμπτου κατηγορούμενου της πράξης της επικίνδυνης σωματικής βλάβης σε βάρος άντρα αγνώστων στοιχείων, όπως αποτυπώνεται στο κατηγορητήριο, και ειδικότερα ότι αυτός προξένησε σε άγνωστο άντρα σωματικές κακώσεις και βλάβη της υγείας, με τρόπο που μπορούσε να προκαλέσει στον παθόντα κίνδυνο ζωής ή βαριά σωματική βλάβη, καθόσον δεν υπάρχει κατάθεση παθόντος εντός της δικογραφίας ή ιατροδικαστική έκθεση, που να βεβαιώνει τα ανωτέρω, αλλά ούτε και κάποια μαρτυρική κατάθεση περί τούτου.
Συνεπώς, πρέπει αυτός να κηρυχθεί αθώος της τέλεσης αυτής". Ωστόσο, προκύπτει ότι το Δικαστήριο, δεν έλαβε υπόψη του και δεν συνεκτίμησε τα αναφερόμενα στην έκθεση απομαγνητοφώνησης Α2, (σελ. 8 αυτής) του α/α DVD:9, στο πλαίσιο της υπ' αριθ. 117 συνομιλίας, κατά την διάρκεια της αναπάντητης κλήσης του 5ου κατηγορουμένου, από την υπ' αριθ. ... τηλεφωνική του σύνδεση, προς την υπ' αριθ. ... τηλεφωνική σύνδεση του 7ου κατηγορουμένου στις 13-7-2022 και ώρα 17: 02:37, που έχουν ως εξής: " Καθ' όλη τη διάρκεια των 50 δευτερολέπτων της αναπάντητης κλήσης ακούγεται ο Α' συνομιλητής (S.-M. K.-5ος κατηγορούμενος) να λέει στα Αλβανικά σε κάποιον που προφανώς είναι κοντά/δίπλα του: "Αααααα " είπα εγώ Γιατί αυτός έπαιρνε "πράγμα" και σε εκείνους "κόκκινη" ...Μόλις τον είδα, με είδε κι αυτός εμένα, πάρκαρα εγώ και ήρθε αυτός με το τετράδιο. Κατέβηκα από το αυτοκίνητο εγώ του ρίχνω ένα χέρι... 'γαμ..ω την αδελφή σου..." Πραφ.,.τον έσερνα εκεί...., στην άσφαλτο, τον χτυπούσα με γροθιές και με κλοτσιές στα δόντια ... Εδώ με τούτο το κλειδί του αυτοκινήτου τον έσκισα, έκανα τούτο έτσι σαν μαχαίρι και τον χτυπούσα όπου..., όπου τον έπιανε. Τον έσκισα εδώ..., τον έσκισα εδώ...Δεν ξέρω αν του έχω σπάσει δόντια .., δεν ξέρω Δε γαμ,.ται! και του έλεγα : με ποιόν με μπερδεύεις εμένα ρε πουτάνα, με τους γύφτους....;" Ήθελα να τσακωθώ και μαζί τους, γιατί αυτοί ήταν δίπλα...Αλλά αυτοί καθόλου.... "Με ποιόν με μπερδεύεις ρε πουτάνα, με τους γύφτους ...; Σε γα.,.ω εγώ......". Το δικάσαν Δικαστήριο ωστόσο, παραμερίζοντας το αποδεικτικό αυτό στοιχείο, δέχεται ότι από κανένα αποδεικτικό στοιχείο δεν αποδείχτηκε η τέλεση της ως άνω πράξης από τον 5° κατηγορούμενο και τον κηρύσσει αθώο και του αδικήματος αυτού. Τα ανωτέρω όμως πραγματικά περιστατικά, που αναφέρονται στα προαναφερθέντα αποδεικτικά μέσα, το δικάσαν δικαστήριο δεν έλαβε μετά βεβαιότητας, αναιτιολόγητα, υπόψη του, αλλά παραμερίζοντας τα εν λόγω αποδεικτικά μέσα και διαλαμβάνοντας στην απόφασή του τις προεκτεθείσες όλως ελλιπείς και ασαφείς παραδοχές, προχώρησε στη διαμόρφωση του αποδεικτικού πορίσματος του συμπερασματικά, χωρίς να παραθέτει αντίστοιχα πραγματικά περιστατικά που προέκυψαν από τις αποδείξεις, με συνέπεια να καθίσταται ανέφικτος ο έλεγχος του υπαγωγικού συλλογισμού. Επίσης, δεν διαλαμβάνονται στην προσβαλλόμενη απόφαση με σαφήνεια και πληρότητα τα πραγματικά εκείνα περιστατικά, από τα οποία να αιτιολογείται, με την παράθεση σκέψεων και συλλογισμών, γιατί το Δικαστήριο της ουσίας έκρινε ότι: "οι λοιποί κατηγορούμενοι (πλην του πρώτου), στους οποίους, κατά τα ανωτέρω, αποδίδονται οι πράξεις της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσας στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και συνέργειας σε αυτή, καθώς και της συγκρότησης εγκληματικής οργάνωσης, πρέπει να κηρυχθούν αθώοι της τέλεσης αυτών, καθόσον, όπως προαναφέρθηκε, δεν αποδείχθηκε η απαιτούμενη εκ του νόμου αντικειμενική υπόσταση των ανωτέρω αποδιδόμενων σε αυτούς πράξεων", ήτοι, δεν αιτιολογεί, ενόψει και των παραπάνω τεθέντων υπό την κρίση του αποδεικτικών στοιχείων, από ποια πραγματικά περιστατικά οδηγήθηκε στην κρίση περί της ανυπαρξίας συνδρομής των στοιχείων που θεμελιώνουν τις ως άνω πράξεις, εκ των οποίων στην πρώτη, κατά την αποδιδόμενη κατηγορία, ο 5ος κατηγορούμενος συμμετείχε ως φυσικός και ηθικός αυτουργός και γιατί δεν πείστηκε, παρά τα ανωτέρω τεθέντα υπόψη του αποδεικτικά μέσα, για την ενοχή των κατηγορουμένων. Ασαφής και ελλιπής είναι επίσης η αιτιολογία της προσβαλλόμενης απόφασης σε σχέση και με την πράξη της συνέργειας σε διακεκριμένη διακίνηση ναρκωτικών, αληθώς πραγματικά συρρέουσας με την επίσης αποδιδόμενη στον 3° κατηγορούμενο πράξη της παρ.4 του άρθρου 187 ΠΚ, ως προς την οποία επίσης το δικάσαν Δικαστήριο που την εξέδωσε έκρινε ότι αυτός πρέπει να κηρυχθεί αθώος. Ειδικότερα, ενώ στο προοίμιο του σκεπτικού το Δικαστήριο μνημονεύει: α) την ανάγνωση των καταθέσεων των απάντων μαρτύρων κατηγορίας 1ου, 2ου, 3ου και 4ου, μεταξύ των οποίων συγκαταλέγονται και οι ως άνω παρατεθείσες από 6-12-2022 ένορκες καταθέσεις των αστυνομικών Β. Γ. και Β. Κ., β) την ανάγνωση της από 6-12-2022 έκθεσης έρευνας τροχοφόρου και κατάσχεσης, από την οποία προκύπτει ότι εντός του υπ' αριθ. ... ΙΧΕ αυτοκινήτου ιδιοκτησίας του Π. Π. (3ου κατηγορουμένου) βρέθηκε μεταξύ των άλλων μια υπεύθυνη δήλωση του Π. Π. από 19/9/2022 και γ)την απολογία του παρόντος στο ακροατήριο κατά την εκδίκαση της υπόθεσης στις 15-5-2024 ως άνω 3ου κατηγορουμένου, εν τούτοις, από την επισκόπηση των περιεχομένων στο σκεπτικό της πληττόμενης απόφασης παραδοχών, προκύπτει ότι δεν έλαβε υπόψη του και δεν συνεκτίμησε τα προκύπτοντα από τα ως άνω αποδεικτικά μέσα στοιχεία για την υπό κρίση κατηγορία και κυρίως τα αναφερόμενα από τον ίδιο τον κατηγορούμενο κατά την απολογία του, ο οποίος ενώπιον του δικαστηρίου παραδέχτηκε ότι "... μου λέει, έτσι κι έτσι, θέλω ένα αυτοκίνητο αλλά δεν έχω φορολογική ενημερότητα. Και του λέω εντάξει. Και αυτό". Σε ερώτηση δε της Προέδρου του δικαστηρίου "του δώσατε το αυτοκίνητο που ήταν στο δικό σας το όνομα, για να μπορεί να εξυπηρετηθεί, επειδή ο ίδιος δεν μπορούσε να πάρει" απάντησε "Μπράβο, ναι". Ερωτώμενος δε στη συνέχεια "πόσο το κράτησε" ο ως άνω κατηγορούμενος απάντησε "4 μήνες. 3. Θα σας πω, ήταν τέτοια εποχή περίπου μέχρι που έγινε το....". Στην ερώτηση δε της Εισαγγελέως " Δεν έγινε ποτέ μεταβίβαση του αυτοκινήτου, με μια υπεύθυνη δήλωση το είχατε δώσει;" απάντησε "ναι". Στην ερώτηση δε που ακολούθησε "Ήταν αυτή που βρέθηκε στο αυτοκίνητο μέσα;" απάντησε "Σωστά". Το δικάσαν Δικαστήριο, ωστόσο, παραμερίζοντας τα αποδεικτικά αυτά στοιχεία, δέχτηκε, αντίθετα, χωρίς τη σχετική αιτιολογία, ότι: "Στον τρίτο των κατηγορουμένων, Π. Π., αποδίδεται ότι παρείχε συνδρομή στις πράξεις, που τέλεσαν οι συγκατηγορούμενοί του, στα πλαίσια λειτουργίας της εγκληματικής οργάνωσης, που προαναφέρθηκε, και ειδικότερα ότι αυτός, στις πράξεις που τελέστηκαν από το Μάιο του 2022 και έπειτα, ενώ γνώριζε την ύπαρξη και λειτουργία εγκληματικής οργάνωσης, και με σκοπό να συνδράμει στις ανωτέρω πράξεις των συγκατηγορουμένων του και την επίτευξη των ανωτέρω σκοπών τους, παρέδωσε σε αυτούς το με αριθμό κυκλοφορίας ... ΙΧΕ αυτοκίνητο, ιδιοκτησίας του, μάρκας BMW και χρώματος μαύρου, ώστε να χρησιμοποιείται από τους συγκατηγορουμένους του για τη μεταφορά των ναρκωτικών ουσιών από τον τόπο όπου τις προμηθεύονταν στον τόπο αποθήκευσης τους και από εκεί στον τόπο πώλησης τους. Πλην, όμως, αφενός, κατά τα προαναφερθέντα δεν αποδείχθηκε η σύσταση και λειτουργία εγκληματικής οργάνωσης, αφετέρου, όπως προέκυψε από την αποδεικτική διαδικασία, το όχημα, που φέρεται να παρέδωσε, ήτοι το με αριθμό κυκλοφορίας ... ΙΧΕ αυτοκίνητο, ιδιοκτησίας του, ουδέποτε ανήκε στον ίδιο αλλά στον συγκατηγορούμενό του, S. K., ο οποίος το είχε αγοράσει πριν το έτος 2017 και έκανε χρήση αυτού, ζήτησε, δε, από τον 3ο κατηγορούμενο, για φορολογικούς λόγους, να εκδοθεί άδεια κυκλοφορίας ενός οχήματος του επ' ονόματι του, η δε μεταβίβαση έλαβε χώρα σε εντελώς ανύποπτο χρόνο" και τον κήρυξε αθώο και για την πράξη της συνέργειας σε διακεκριμένη διακίνηση ναρκωτικών. Προσέτι, ενώ στο σκεπτικό της προσβαλλόμενης απόφασης διαλαμβάνεται η παραδοχή (φύλλο 34, οπίσθια σελίδα αυτής) ότι ο 5ος κατηγορούμενος S. K. πρέπει να κηρυχθεί αθώος για την αποδιδόμενη σε αυτόν πράξη της πώλησης ναρκωτικών ουσιών, καθόσον, αφενός, δεν αποτυπώνονται στο κατηγορητήριο τα ουσιώδη στοιχεία της, ήτοι α) ορισμένο κινητό πράγμα, δηλαδή ορισμένη ναρκωτική ουσία, β) ορισμένο τίμημα και γ) συμφωνία των συμβαλλομένων για τα στοιχεία αυτά αλλά αναφέρεται απλά ότι "...πώλησε σε άγνωστο σημείο εντός της Αχαΐας, σε γυναίκα αγνώστων στοιχείων, άγνωστη ποσότητα ναρκωτικών ουσιών...", αφετέρου, δε, και στις τρεις λοιπές περιπτώσεις πώλησης, που του αποδίδονται, δεν αποδείχθηκε η συμμετοχή του, καθόσον και από τις καταθέσεις των μαρτύρων κατηγορίας- αστυνομικών δεν προκύπτουν οι πωλήσεις αυτές εκ μέρους του" και στη συνέχεια στο διατακτικό κηρύσσεται αθώος του ότι "2. Κατά μόνας, α)... β) Στην Πάτρα, στην περιοχή του ..., πλησίον του σούπερ μάρκετ ..., αα) σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του χρονικού διαστήματος που άρχισε το αργότερο την 21-7-2017 και διήρκεσε έως την 10-8-2022, πώλησε επανειλημμένα έναντι άγνωστου χρηματικού ποσού άγνωστες ποσότητες ινδικής κάνναβης, κοκαΐνης και ηρωίνης στο Γ. Μ. του Η.", ακολούθως, αντιφατικά, στο 36ο φύλλο αυτής, εμπρόσθια σελίδα του σκεπτικού της διαλαμβάνεται η παραδοχή ότι ο 8ος κατηγορούμενος Γ. Μ. "κατά το διάστημα από το 2010 έως την 10-8-2022, στην περιοχή του ..., πλησίον του σούπερ μάρκετ ... από το 2017 έως και την 10-8-2022, σε άγνωστο χρόνο, εντός του ανωτέρω διαστήματος, προμηθεύτηκε επανειλημμένα άγνωστες ποσότητες κοκαΐνης και ηρωίνης, άνευ ανταλλάγματος, από το συγκατηγορούμενό του S. K. του R., στα πλαίσια ανταλλαγής ναρκωτικών ουσιών μεταξύ τοξικοεξαρτημένων ατόμων" και ότι "αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, της πράξης της διακίνησης ναρκωτικών ουσιών (με την μορφή της προμήθειας και κατοχής)... που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, στη συνέχεια δε κηρύσσει τον ως άνω 8ο κατηγορούμενο ατιμώρητο ως τοξικομανή μεταξύ άλλων και για το ότι "στην περιοχή του ..., πλησίον του σούπερ μάρκετ ... 1) σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του ανωτέρω διαστήματος, αγόρασε επανειλημμένα άγνωστες ποσότητες ινδικής κάνναβης, ενώ από το 2017 έως και την 10-8-2022, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του ανωτέρω διαστήματος, αγόρασε επανειλημμένα άγνωστες ποσότητες κοκαΐνης και ηρωίνης, ναρκωτικές ουσίες που στο σύνολο τους (κάνναβη, ηρωίνη και κοκαΐνη) προμηθεύτηκε έναντι ανταλλάγματος από το συγκατηγορούμενό του S. K. του R., 2) την 10-8-2022, αγόρασε από το ίδιο πρόσωπο τις ανωτέρω ποσότητες κάνναβης και κοκαΐνης που κατελήφθη να κατέχει, ήτοι για την (κακουργηματική) πράξη της διακίνησης από μη τοξικομανή". Επιπροσθέτως, και σε σχέση με την διαλαμβανόμενη στην προσβαλλόμενη απόφαση αιτιολογία περί της μη συνδρομής των επιβαρυντικών περιστάσεων της απλά διακεκριμένης (στο πλαίσιο εγκληματικής οργάνωσης) και της ιδιαίτερα διακεκριμένης (τελεσθείσας κατ' επάγγελμα από την οποία το προσδοκώμενο όφελος υπερβαίνει τις 75.000 ευρώ) στην πράξη της διακίνησης ναρκωτικών ουσιών από κοινού και κατά μόνας που αποδίδεται στους 1ο, 2ο, 3ο (με τη μορφή της συνέργειας), 4°, 5° (με συμμετοχή σ' αυτήν ως φυσικός και ηθικός αυτουργός), 6° και 7° κατηγορούμενο, αυτή, ελλιπώς και ασαφώς, ενόψει και των αμέσως ανωτέρω εκτεθέντων, παρατίθεται, εξαντλούμενη στην συλλήβδην συμπερασματική παραδοχή, ως προς την μη συνδρομή της απλά διακεκριμένης περίπτωσης, στο ότι: "επομένως δεν στοιχειοθετείται το αδίκημα του άρθρου 187 παρ. 1 ΠΚ. Ενόψει τούτων, δεν συντρέχει περίπτωση εφαρμογής της διάταξης του άρθρου 22 παρ. 2β του Ν. 4139/2013". Όσον αφορά δε στη μη συνδρομή της ιδιαίτερα διακεκριμένης περίπτωσης, το δικάσαν Δικαστήριο, διέλαβε στο σκεπτικό του την εξής παραδοχή: "Τέλος, δεν προέκυψε ότι συντρέχει περίπτωση εφαρμογής της διάταξης του άρθρου 23 παρ 2 α του Ν. 4139/2013, ήτοι, διακεκριμένη περίπτωση της διακίνησης ναρκωτικών ουσιών με προσδοκώμενο όφελος άνω των 75.000 ευρώ. Πλέον συγκεκριμένα, δεν προέκυψε η αξία κτήσης (αγοράς) των ως άνω ναρκωτικών ουσιών, που στη συνέχεια πωλούνταν στα προαναφερόμενα πρόσωπα, ώστε να δύναται να προκύψει και το όφελος. Ειδικότερα, αποδίδεται στον 1ο κατηγορούμενο η κατοχή και αποθήκευση 9.796 γραμ. καννάβεως και 407 γραμ. κοκαΐνης. Όπως συνάγεται από προσκομισθείσες ανακοινώσεις της Ελληνικής Αστυνομίας 70,5 κιλά κάνναβης έχουν αξία από 140.000 έως και 211.000 ευρώ, ήτοι από 2.000 έως 3.000 ευρώ το κιλό.
Συνεπώς, η αξία των ανωτέρω ναρκωτικών ουσιών ανέρχεται στις 33.000 ευρώ, για την κάνναβη, και 450 ευρώ για την ηρωίνη. Από αυτό το ποσό θα πρέπει να αφαιρεθεί το ποσό, που απαιτήθηκε για τη κτήση των ναρκωτικών, ώστε να προσδιορίζεται το προσδοκώμενο όφελος, που είναι πολύ κατώτερο των 75.000 ευρώ". Η αιτιολογία όμως αυτή δεν είναι ειδική και εμπεριστατωμένη, αλλά ελλιπής και ασαφής, διότι το Δικαστήριο, για την διαμόρφωση της κρίσης του, δεν έλαβε υπόψη του τη συγκεκριμένη-επίδικη, αποδιδόμενη σ' αυτούς, συνολικώς κατασχεθείσα, ποσότητα ναρκωτικών ουσιών και το είδος τους, ήτοι 12.286,01 γραμμάρια κάνναβης, 43,57 γραμμάρια ηρωίνης και 483,64 γραμμάρια κοκαΐνης, διαλαμβανόμενη στην ως άνω από 6-12-2022 αναγνωσθείσα ένορκη κατάθεση του αστυνομικού Β. Γ. αλλά και στις επίσης αναγνωσθείσες: α) από 6-12-2022 έκθεση παράδοσης και κατάσχεσης και β) πέντε εκθέσεις έρευνας σε κατοικία και κατάσχεσης (αναγνωσθέντα έγγραφα). Η ασάφεια δε επιτείνεται έτι περαιτέρω, καθόσον ενώ αρχικώς αναφέρεται στην απόφαση ότι "αποδίδεται στον 1ο κατηγορούμενο η κατοχή και αποθήκευση 9.796 γραμ. καννάβεως και 407 γραμ. κοκαΐνης", στη συνέχεια διαλαμβάνεται η παραδοχή ότι: "Συνεπώς, η αξία των ανωτέρω ναρκωτικών ουσιών ανέρχεται στις 33.000 ευρώ, για την κάνναβη, και 450 ευρώ για την ηρωίνη", με συνέπεια να μην καθίσταται σαφές, ποιες ναρκωτικές ουσίες και ποιες ποσότητες εκάστης εξ αυτών έλαβε υπόψη του το δικαστήριο κατά τη διαμόρφωση της κρίσης του για το ύψος του προσδοκώμενου από τη συγκεκριμένη διακίνηση οφέλους, ώστε συνακόλουθα η περί της μη συνδρομής της ιδιαίτερα διακεκριμένης περίπτωσης διακίνησης ναρκωτικών κρίση του δικαστηρίου να είναι ασαφής και ελλιπής, στερούμενη της αναγκαίας αιτιολογικής επάρκειας ως προς τον προσδιορισμό του προσδοκώμενου οφέλους από τη διακίνηση των ανωτέρω ναρκωτικών ουσιών. Η τέλεση δε εκ μέρους των παραπάνω κατηγορουμένων- αναιρεσιβλήτων 2ου, 4ου και 5ου, της αποδοθείσας σ' αυτούς διακεκριμένης διακίνησης (άρθρο 23 παρ. 2 ν. 4139/2013), για την οποία, όπως αναφέρθηκε στη μείζονα σκέψη, δεν προβλέπεται δυνατότητα ευνοϊκής μεταχείρισης εξαρτημένου από τα ναρκωτικά προσώπου (ΑΠ 1103/2022), ιδιότητα την οποία δέχτηκε ως συντρέχουσα σ' αυτούς η προσβαλλόμενη απόφαση, ή της βασικής διακίνησης ναρκωτικών ουσιών (άρθρο 20 ν. 4139/2013), εξαρτάται από την καταφατική ή αποφατική απάντηση στο ερώτημα της συνδρομής των επιβαρυντικών περιστάσεων της κατ' επάγγελμα και με προσδοκώμενο όφελος άνω των 75.000 ευρώ, ως προς την οποία στην προσβαλλόμενη απόφαση υπήρξε αρνητική παραδοχή, χωρίς όμως την απαιτούμενη επαρκή και σαφή αιτιολογία, γεγονός που επιδρά στην ορθότητα του υπαγωγικού συλλογισμού. Εν όψει των ανωτέρω, η προσβαλλόμενη απόφαση στερείται ειδικής και εμπεριστατωμένης αιτιολογίας, έχουν δε εμφιλοχωρήσει σ' αυτήν ασάφειες, αντιφάσεις και λογικά κενά, που καθιστούν ανέφικτο τον αναιρετικό έλεγχο για την ορθότητα ή μη της αθωωτικής κρίσης του δικαστηρίου της ουσίας, όπως και αυτής περί της μη συνδρομής των επιβαρυντικών περιστάσεων σε σχέση με την περί ενοχής κρίση του για τον 1ο κατηγορούμενο για την πράξη της διακίνησης ναρκωτικών από κοινού και κατά μόνας (με τη μορφή της κατοχής και της αποθήκευσης κατ' εξακολούθηση). Επίσης, το Δικαστήριο υπέπεσε στην πλημμέλεια της εσφαλμένης ερμηνείας και εφαρμογής των ουσιαστικών ποινικών διατάξεων των άρθρων 20, 23 παρ. 2 και 30 παρ. 4 του ν 4139/2013. Ειδικότερα: Α) Οι παραδοχές του σκεπτικού της απόφασης αφίστανται εκείνων του διατακτικού αυτής αναφορικά με την τέλεση της πράξης της διακίνησης ναρκωτικών από κοινού και κατά μόνας τελεσθείσας στο πλαίσιο εγκληματικής οργάνωσης με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.0000 ευρώ που αποδίδεται στους 2°, 4° και 5° των κατηγορουμένων, (υπό τη μορφή της κατοχής και της αποθήκευσης στους εξ αυτών 2° και 4° και υπό τη μορφή της κατοχής στον 5°) όπως και της πράξης της διακίνησης ναρκωτικών ουσιών κατ' εξακολούθηση (υπό τη μορφή της κατοχής και της αγοράς) που αποδίδεται στον 8° των κατηγορουμένων, οι αντιφάσεις δε αυτές, που εμφιλοχώρησαν, καθιστούν ανέφικτο τον αναιρετικό έλεγχο της ορθής ή μη εφαρμογής του νόμου (του άρθρου 20 σε συνδ. με άρθρο 30 § 4 περ. β' του Ν. 4139/2013) και συγκεκριμένα: Ως προς τον 2° κατηγορούμενο υπάρχει αντίφαση μεταξύ του σκεπτικού και του διατακτικού της απόφασης. Ήτοι ενώ στο σκεπτικό (33° φύλλο, εμπρόσθια και οπίσθια σελίδα της προσβαλλόμενης) αναφέρεται ότι: "Ο δεύτερος των κατηγορουμένων, Δ. Δ., αποδείχθηκε ότι, στην ..., ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, κατείχε και αποθήκευσε εντός της οικίας του, επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα, που άρχισε το αργότερο την 15-6-2022 και διήρκεσε έως την ώρα 19:30 της 6-12-2022, 1 γυάλινο βάζο, περιέχον ακατέργαστη κάνναβη μικτού βάρους 185,4 γραμμαρίων και 1 αυτοσχέδια νάιλον συσκευασία περιέχουσα κοκαΐνη μικτού βάρους 0,32 γραμμαρίων. Τις ανωτέρω ποσότητες κάνναβης, ενόψει της ποσότητας και του τρόπου συσκευασίας αυτών κατείχε για δική του χρήση. Ειδικότερα, αποδεικνύεται, από την με ημερομηνία 13/3/2023, έκθεση ψυχιατρικής πραγματογνωμοσύνης του ψυχιάτρου I. Κ., ότι ο ανωτέρω κατηγορούμενος είναι τοξικομανής....
Συνεπώς, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσας στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του", ήτοι, ενώ κηρύσσει αυτόν ένοχο ως τοξικομανή για την πράξη της διακίνησης ναρκωτικών με τη μορφή της κατοχής και της αποθήκευσης κατ' εξακολούθηση, προβλεπόμενη από το μνημονευόμενο σ' αυτήν άρθρο 20 του ν 4139/2013 και τιμωρούμενη, κατά τα αναφερόμενα στη μείζονα σκέψη, σε βαθμό πλημμελήματος με φυλάκιση τουλάχιστον ενός έτους έως πέντε έτη κατά εφαρμογή του άρθρου 30 § 4 περ. β' του Ν. 4139/2013, ακολούθως στο διατακτικό (51° φύλλο της προσβαλλομένης), ο ως άνω 2ος κατηγορούμενος Δ. Δ., κηρύσσεται ατιμώρητος ως τοξικομανής, κατ' άρθρο 30 παρ. 1 και 4α σε συνδ. με το άρθρο 29 παρ. 1 ν. 4139/2013, κατ' επιτρεπτή μεταβολή της κατηγορίας, κατ' αποδοχή του ισχυρισμού περί ιδίας χρήσης, του ότι, "ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα του ότι: κατά μόνας, στην ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 19:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 1 γυάλινο βάζο, περιέχον ακατέργαστη κάνναβη μικτού βάρους 185,4 γραμμαρίων και 1 αυτοσχέδια νάιλον συσκευασία περιέχουσα κοκαΐνη μικτού βάρους 0,32 γραμμαρίων". 2) Ως προς τον 4ο κατηγορούμενο υπάρχει αντίφαση μεταξύ του σκεπτικού και του διατακτικού της απόφασης. Ήτοι ενώ στο σκεπτικό (33° φύλλο, οπίσθια σελίδα και 34° φύλλο, εμπρόσθια σελίδα της προσβαλλόμενης) αναφέρεται ότι: "Ο τέταρτος των κατηγορουμένων, Π. Μ., αποδείχθηκε ότι, στην ., ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, εντός της οικίας του επί της οδού επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 20:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 2 νάιλον συσκευασίες περιέχουσες ακατέργαστη κάνναβη μικτού βάρους 1,35 και 1,26 γραμμαρίων, αντίστοιχα, ήτοι ακατέργαστη κάνναβη συνολικού μικτού βάρους 2,61 γραμμαρίων. Τις ανωτέρω ποσότητες κάνναβης, ενόψει της ποσότητας και του τρόπου συσκευασίας αυτών κατείχε για δική του χρήση, καθόσον κάνει ημερήσια χρήση κάνναβης (3-4 τσιγάρα). Μετά ταύτα, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μάνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του", ήτοι, ενώ το δικαστήριο κηρύσσει αυτόν ένοχο για την πράξη της διακίνησης ναρκωτικών με τη μορφή της κατοχής και της αποθήκευσης κατ' εξακολούθηση, προβλεπόμενη από το μνημονευόμενο σ'αυτήν άρθρο 20 του ν 4139/2013 και τιμωρούμενη, κατά τα αναφερόμενα στη μείζονα σκέψη, σε βαθμό πλημμελήματος με φυλάκιση τουλάχιστον ενός έτους έως πέντε έτη κατ' εφαρμογή του άρθρου 30 § 4 περ. β' του Ν. 4139/2013, ακολούθως στο διατακτικό (51° φύλλο, εμπρόσθια και οπίσθια σελίδα της προσβαλλόμενης) ο ως άνω 4ος κατηγορούμενος Π. Μ. κηρύσσεται ατιμώρητος ως τοξικομανής κατ' άρθρο 30 παρ. 1 και 4α σε συνδ με το άρθρο 29 παρ. 1 ν. 4139/2013 κατ' επιτρεπτή μεταβολή της κατηγορίας, κατ' αποδοχή του ισχυρισμού περί ιδίας χρήσης, του ότι, "ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα του ότι: Στην ., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 20:30 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε 2 νάιλον συσκευασίες περιέχουσες ακατέργαστη κάνναβη μικτού βάρους 1,35 και 1,26 γραμμαρίων αντίστοιχα, ήτοι ακατέργαστη κάνναβη συνολικού μικτού βάρους 2,61 γραμμαρίων". 3) Ως προς τον 5ο κατηγορούμενο υπάρχει αντίφαση μεταξύ του σκεπτικού και του διατακτικού της απόφασης. Ήτοι ενώ στο σκεπτικό (34° φύλλο, εμπρόσθια και οπίσθια σελίδα της προσβαλλόμενης) αναφέρεται ότι: "Ο πέμπτος των κατηγορουμένων, S. K., αποδείχθηκε ότι, ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, στο ..., σε παράδρομο της επαρχιακής οδού την 15:30 ώρα της 6-12- 2022, κατείχε μια αυτοσχέδια νάιλον συσκευασία, που περιείχε κοκαΐνη μικτού βάρους 10,3 γραμμαρίων. Όπως αποδείχθηκε, ο ανωτέρω κατηγορούμενος είναι τοξικομανής, κατά την έννοια του Νόμου.
Συνεπώς, την ανωτέρω ποσότητα κοκαΐνης, ενόψει της ποσότητας και του τρόπου συσκευασίας αυτής, κατείχε για δική του χρήση. Μετά ταύτα, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής), που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του...", ήτοι, ενώ κηρύσσει αυτόν ένοχο για την πράξη της διακίνησης ναρκωτικών με τη μορφή της κατοχής, προβλεπόμενη από το μνημονευόμενο σ' αυτήν άρθρο 20 του ν 4139/2013 και τιμωρούμενη, κατά τα αναφερόμενα στη μείζονα σκέψη, σε βαθμό πλημμελήματος με φυλάκιση τουλάχιστον ενός έτους έως πέντε έτη κατ' εφαρμογή του άρθρου 30 § 4 περ. β' του Ν. 4139/2013, ακολούθως στο διατακτικό ο ως άνω 5ος κατηγορούμενος P. ή S. K., για τα ίδια πραγματικά περιστατικά, αρχικά κηρύσσεται αθώος (46° φύλλο, εμπρόσθια σελίδα και 47° φύλλο οπίσθια σελίδα της προσβαλλόμενης) υπό τον νομικό χαρακτηρισμό της διακίνησης ναρκωτικών κατά μόνας στο πλαίσιο εγκληματικής οργάνωσης με την ιδιαίτερα διακεκριμένη περίπτωση της κατ' επάγγελμα τέλεσης από την οποία το προσδοκώμενο όφελος υπερβαίνει τις 75.000 ευρώ, ήτοι αθώος του ότι "2) κατά μόνας, α) στο ..., σε παράδρομο της επαρχιακής οδού την 15:30 ώρα της 6-12-2022, κατείχε μια αυτοσχέδια νάιλον συσκευασία, που περιείχε κοκαΐνη μικτού βάρους 10,3 γραμμαρίων... Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πορισμό εισοδήματος, το δε προσδοκώμενο όφελος του ανερχόταν τουλάχιστον στο ποσό των 223.852 ευρώ", στη συνέχεια δε (51° φύλλο, οπίσθια σελίδα) κηρύσσεται ατιμώρητος ως τοξικομανής κατ' άρθρο 30 παρ. 1 και 4α σε συνδ. με το άρθρο 29 παρ. 1 ν. 4139/2013, κατ' επιτρεπτή μεταβολή της κατηγορίας, κατ' αποδοχή του ισχυρισμού περί ιδίας χρήσης, του ότι, "ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα του ότι: Στο ... σε παράδρομο της επαρχιακής οδού την 15:30 ώρα της 6-12-2022, κατείχε μια αυτοσχέδια νάιλον συσκευασία που περιείχε κοκαΐνη μικτού βάρους 10,3 γραμμαρίων". 4) Ως προς τον 8ο κατηγορούμενο υπάρχει αντίφαση μεταξύ του σκεπτικού της απόφασης και του διατακτικού της, όπου οι αντίστοιχες παραδοχές είναι αντίθετες και αλληλοαναιρούνται. Συγκεκριμένα, υπάρχει αντίφαση μετά του σκεπτικού (35° φύλλο οπίσθια σελίδα και 36° φύλλο, εμπρόσθια και οπίσθια σελίδα της προσβαλλόμενης) όπου αναφέρεται ότι: "Ο όγδοος των κατηγορουμένων, Γ. Μ., αποδείχθηκε ότι, στις 10.8.2022 περί ώρα 16.30μμ, στην οδό ..., στο ύψος της οδού ., κατόπιν νομότυπης σωματικής έρευνας από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών, καταλήφθηκε να κατέχει επιμελώς κρυμμένη στο εσώρουχο του α) μία αυτοσχέδια νάιλον συσκευασία περιέχουσα κοκαΐνη μικτού βάρους 1,3 γραμμαρίων έτοιμη προς διάθεση και β) το χρηματικό ποσό των 355 ευρώ. Εν συνεχεία, ώρα 17:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών παρουσία δικαστικού λειτουργού σε ισόγειο διαμέρισμά του επί της οδού ..., καταλήφθηκε να κατέχει: γ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 4,3 γραμμαρίων, η οποία ανευρέθηκε στο παιδικό δωμάτιο, στην ντουλάπα, επιμελώς κρυμμένη σε ράφι ψηλά, δ) δύο καρτέλες περιέχουσες συνολικά 20 δισκία φαρμακευτικού σκευάσματος HIPNOSEDON και ε) ένα φιαλίδιο περιέχον 30 δισκία φαρμακευτικού σκευάσματος ΧΑΝΑΧ των 2 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στο χώρο της κουζίνας πάνω από τα ντουλάπια. Ακολούθως δε, ώρα 18:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών σε διαμέρισμα του του πρώτου ορόφου επί της οδού ..., καταλήφθηκε να κατέχει στ) μία αυτοσχέδια νάιλον συσκευασία περιέχουσα κοκαΐνη μικτού βάρους 0,82 γραμμαρίων, ζ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 6,1 γραμμαρίων, και η) μία καρτέλα περιέχουσα 8 δισκία φαρμακευτικού σκευάσματος ΧΑΝΑΧ των 0,5 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στον χώρο της κουζίνας. Τις ανωτέρω ποσότητες κοκαΐνης συνολικού μικτού βάρους 2,12 γραμμαρίων, κάνναβης συνολικού μικτού βάρους 10,4 γραμμαρίων, τα 20 δισκία του φαρμακευτικού σκευάσματος HIPNOSEDON και τα 38 δισκία του φαρμακευτικού σκευάσματος ΧΑΝΑΧ κατείχε με την έννοια της φυσικής εξουσίασης, ώστε να μπορεί ανά πάσα στιγμή να διαπιστώνει την ύπαρξη και κατά τη βούληση σου να τα διαθέτει πραγματικά. Περαιτέρω, κατά το διάστημα από το 2010 έως την 10-8-2022, στην περιοχή του ..., πλησίον του σούπερ μάρκετ ..., από το 2017 έως και την 10-8-2022, σε άγνωστο χρόνο, εντός του ανωτέρω διαστήματος, προμηθεύτηκε επανειλημμένα άγνωστες ποσότητες κοκαΐνης και ηρωίνης, άνευ ανταλλάγματος, από το συγκατηγορούμενό του S. K. του R., στα πλαίσια ανταλλαγής ναρκωτικών ουσιών μεταξύ τοξικοεξαρτημένων ατόμων. Ο ανωτέρω κατηγορούμενος, όπως αποδείχθηκε, είναι τοξικομανής, μη δυνάμενος να αποβάλλει την έξη της χρήσης ναρκωτικών ουσιών με τις δικές του δυνάμεις.
Συνεπώς, τις ανωτέρω ποσότητες, ενόψει της ποσότητας και του τρόπου συσκευασίας αυτών κατείχε για δική του χρήση. Μετά ταύτα, αυτός πρέπει να κηρυχθεί ένοχος, ενόψει όλων των προαναφερομένων, κατ' επιτρεπτή μεταβολή κατηγορίας, της πράξης της διακίνησης ναρκωτικών ουσιών (με την μορφή της προμήθειας και κατοχής), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, ως τοξικομανής, κατά εφαρμογή του άρθρου 30 § 4 περ. β' του Ν. 4139/2013, δεκτού γενόμενου και του συναφούς αυτοτελούς ισχυρισμού του", δηλαδή κρίνεται ότι πρέπει να κηρυχθεί αυτός ένοχος για την πράξη της διακίνησης ναρκωτικών ως τοξικομανής, προβλεπόμενη από το μνημονευόμενο σ'αυτήν άρθρο 20 του ν 4139/2013 και τιμωρούμενη, κατά τα αναφερόμενα στη μείζονα σκέψη, σε βαθμό πλημμελήματος με φυλάκιση τουλάχιστον ενός έτους έως πέντε έτη κατ' εφαρμογή του άρθρου 30 § 4 περ. β' του Ν. 4139/2013, και του διατακτικού αυτής όπου αναφέρεται, ότι ο ως άνω 8ος κατηγορούμενος Γ. Μ. κηρύσσεται ατιμώρητος ως τοξικομανής κατ' άρθρο 30 παρ. 1 και 4α σε συνδ. με το άρθρο 29 παρ. 1 ν. 4139/2013, κατ' επιτρεπτή μεταβολή της κατηγορίας, κατ' αποδοχή του ισχυρισμού περί ιδίας χρήσης, του ότι, "ενεργώντας από πρόθεση, έχοντας ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, αγόρασε και κατείχε ναρκωτικές ουσίες, παράνομα ναρκωτικά, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής και σωματικής και ποικίλου βαθμού. Συγκεκριμένα ότι: στην Πάτρα, κατά τους κατωτέρω αναφερόμενους χρόνους, ενεργώντας με πρόθεση, τέλεσε έγκλημα, που προβλέπεται και τιμωρείται από το νόμο με στερητική της ελευθερίας ποινή και με χρηματική ποινή. Ειδικότερα: 1) Στον ανωτέρω τόπο, την 10-8-2022, ενεργώντας με πρόθεση, έχοντας αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, παράνομα διακινούσε, με τη μορφή της κατοχής, ναρκωτικά κατά την έννοια του νόμου, ήτοι κοκαΐνη, κάνναβη και δισκία HIPNOSEDON και ΧΑΝΑΧ, που περιλαμβάνονται στον πίνακα Β', πίνακα Β' αρ. 3 και πίνακα Δ' αρ. 6 και 51 του άρθρου 1 § 2 του Ν. 3459/2006, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού. Συγκεκριμένα, στις 10.8.2022 περί ώρα 16.30μμ, στην οδό ..., στο ύψος της οδού ., κατόπιν νομότυπης σωματικής έρευνας από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών, καταλήφθηκε να κατέχει επιμελώς κρυμμένη στο εσώρουχο του α) μία αυτοσχέδια νάιλον συσκευασία περιέχουσα κοκαΐνη μικτού βάρους 1,3 γραμμαρίων έτοιμη προς διάθεση και β) το χρηματικό ποσό των 355 ευρώ. Εν συνεχεία, ώρα 17:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών παρουσία δικαστικού λειτουργού σε ισόγειο διαμέρισμα του επί της οδού ..., καταλήφθηκε να κατέχει: γ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 4,3 γραμμαρίων, η οποία ανευρέθηκε στο παιδικό δωμάτιο, στην ντουλάπα, επιμελώς κρυμμένη σε ράφι ψηλά, δ) δύο καρτέλες περιέχουσες συνολικά 20 δισκία φαρμακευτικού σκευάσματος HIPNOSEDON και ε) ένα φιαλίδιο περιέχον 30 δισκία φαρμακευτικού σκευάσματος ΧΑΝΑΧ των 2 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στο χώρο της κουζίνας πάνω από τα ντουλάπια. Ακολούθως δε, ώρα 18:10 της ίδιας ως άνω ημέρας, κατόπιν νομότυπης κατ' οίκον έρευνας που διενεργήθηκε από αστυνομικούς του Τμήματος Δίωξης Ναρκωτικών Ουσιών της Υποδιεύθυνσης Ασφάλειας Πατρών σε διαμέρισμα του του πρώτου ορόφου επί της οδού ..., καταλήφθηκε να κατέχει στ) μία αυτοσχέδια νάιλον συσκευασία περιέχουσα κοκαΐνη μικτού βάρους 0,82 γραμμαρίων, ζ) μία αυτοσχέδια νάιλον συσκευασία περιέχουσα ΚΑΝΝΑΒΗ μικτού βάρους 6,1 γραμμαρίων, και η) μία καρτέλα περιέχουσα 8 δισκία φαρμακευτικού σκευάσματος ΧΑΝΑΧ των 0,5 mg, για τα οποία δεν έφερε την απαιτούμενη ιατρική συνταγή, τα οποία ανευρέθηκαν στον χώρο της κουζίνας. Τις ανωτέρω ποσότητες κοκαΐνης συνολικού μικτού βάρους 2,12 γραμμαρίων, κάνναβης συνολικού μικτού βάρους 10,4 γραμμαρίων, τα 20 δισκία του φαρμακευτικού σκευάσματος HIPNOSEDON και τα 38 δισκία του φαρμακευτικού σκευάσματος ΧΑΝΑΧ κατείχε με την έννοια της φυσικής εξουσίασης, ώστε να μπορεί ανά πάσα στιγμή να διαπιστώνει την ύπαρξη και κατά τη βούληση σου να τα διαθέτει πραγματικά. Ενόψει δε του συνολικού βάρους αυτών και του τρόπου συσκευασίας τους, κατείχε αυτά για δική του χρήση. 2) Κατά το διάστημα από το 2010 έως την 10-8-2022, ενεργώντας με πρόθεση, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, παράνομα διακινούσε, με τη μορφή της αγοράς, ναρκωτικά κατά την έννοια του νόμου. Συγκεκριμένα, στην περιοχή του ..., πλησίον του σούπερ μάρκετ ... 1) σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του ανωτέρω διαστήματος, αγόρασε επανειλημμένα άγνωστες ποσότητες ινδικής κάνναβης, ενώ από το 2017 έως και την 10-8-2022, σε ημερομηνίες που δεν προέκυψαν ακριβώς κατά το παρόν στάδιο της ανάκρισης, πάντως εντός του ανωτέρω διαστήματος, αγόρασε επανειλημμένα άγνωστες ποσότητες κοκαΐνης και ηρωίνης, ναρκωτικές ουσίες που στο σύνολο τους (κάνναβη, ηρωίνη και κοκαΐνη) προμηθεύτηκε έναντι ανταλλάγματος από το συγκατηγορούμενό του S. K. του R., 2) την 10-8-2022, αγόρασε από το ίδιο πρόσωπο τις ανωτέρω ποσότητες κάνναβης και κοκαΐνης που κατελήφθη να κατέχει, ήτοι για την (κακουργηματική) πράξη της διακίνησης από μη τοξικομανή. Περαιτέρω, οι παραδοχές του σκεπτικού της απόφασης αναφορικά με την τέλεση της ως άνω πράξης της διακίνησης ναρκωτικών από κοινού και κατά μόνας (υπό τη μορφή της κατοχής και της αποθήκευσης) που αποδίδεται στον 1ο κατηγορούμενο, αφίστανται εκείνων του διατακτικού της, διότι οι αντίστοιχες παραδοχές είναι αντίθετες και αλληλοαναιρούνται. Ειδικότερα, υπάρχει αντίφαση μεταξύ του σκεπτικού όπου αναφέρεται ότι: "Όπως προέκυψε από την αποδεικτική διαδικασία ο πρώτος κατηγορούμενος, S. Y., τέλεσε τις κάτωθι πράξεις διακίνησης ναρκωτικών ουσιών α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026,1010 και 2320 γραμμάριων αντίστοιχα η κάθε μια και δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. Στις ανωτέρω πράξεις προέβη χωρίς ο ίδιος αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, προκειμένου να εξασφαλίσει την ελάχιστη αμοιβή των 50 ευρώ, αποκλειστικά για την φύλαξη των ποσοτήτων, για λογαριασμό αγνώστου στην ανάκριση μέχρι σήμερα προσώπου ( φύλλο 30° οπίσθια σελίδα έως φύλλο 31° εμπρόσθια σελίδα της προσβαλλομένης) και ότι "ενόψει όλων των προαναφερομένων, πρέπει, κατ' επιτρεπτή μεταβολή της κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, ο 1ος των κατηγορουμένων να κριθεί ένοχος της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013, και αθώος για την αποδιδόμενη σε αυτόν πράξη της πώλησης..", και του διατακτικού αυτής όπου αντιθέτως αναφέρεται, αρχικά μεν, ότι το δικαστήριο κηρύσσει τον 1° κατηγορούμενο Y. S. αθώο για την παραπάνω πράξη της διακίνησης υπό τη μορφή της αποθήκευσης και της κατοχής υπό τις ως άνω επιβαρυντικές περιπτώσεις, ήτοι αθώο του ότι: Α) στους κατωτέρω τόπους και κατά τους κατωτέρω χρόνους, ενεργώντας με πρόθεση, από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ουσιών ώστε να μην μπορεί να την αποβάλει με τις δικές του δυνάμεις, με περισσότερες πράξεις που συνιστούν εξακολούθηση του ίδιου εγκλήματος, παράνομα διακινούσε ναρκωτικά κατά την έννοια του νόμου, δηλαδή ουσίες με διαφορετική χημική δομή και διαφορετική δράση στο κεντρικό νευρικό σύστημα και με κοινά χαρακτηριστικά γνωρίσματα τη μεταβολή της θυμικής κατάστασης του χρήστη και την πρόκληση εξάρτησης διαφορετικής φύσης, ψυχικής ή και σωματικής και ποικίλου βαθμού, με τις μορφές της κατοχής, της αποθήκευσης και της πώλησης. Την πράξη του τέλεσε στο πλαίσιο εγκληματικής οργάνωσης κατά την έννοια του άρθρου 187 ΠΚ και ενώ διακινεί ναρκωτικές ουσίες κατ' επάγγελμα με προσδοκώμενο όφελος που υπερβαίνει το ποσό των 75.000 ευρώ. Ειδικότερα: 1) από κοινού με τους συγκατηγορουμένους του Δ. Δ. του Γ. και της Μ., Π. Μ. του Κ. και της Θ. και K. S. του R. και της L., δηλαδή με κοινό δόλο, και κατόπιν συναπόφασης και συνεκτέλεσης, α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12- 2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026, 1010 και 2320 γραμμάριων αντίστοιχα η κάθε μια, δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας bacuumbag και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία.... Τις πράξεις του τέλεσε στο πλαίσιο της υπό στοιχείο Β πράξης εγκληματικής οργάνωσης, ενώ διακινεί ναρκωτικές ουσίες κατ' επάγγελμα καθώς από την επανειλημμένη τέλεση της πράξης και από την υποδομή που έχει διαμορφώσει με πρόθεση επανειλημμένης τέλεσης της, προκύπτει σκοπός του για πορισμό εισοδήματος, το δε προσδοκώμενο όφελος του ανερχόταν τουλάχιστον στο ποσό των 223.8526", στη συνέχεια δε, εντελώς αντιφατικά, διαλαμβάνεται ότι "ΚΗΡΥΣΣΕΙ τον ως άνω πρώτο κατηγορούμενο, Y. S., ένοχο κατ' επιτρεπτή μεταβολή κατηγορίας, από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσα στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσα κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν.4139/2013, ήτοι ότι κηρύσσει αυτόν ένοχο για την ίδια πράξη, χωρίς τις επιβαρυντικές περιπτώσεις και ειδικότερα ότι: ΚΗΡΥΣΣΕΙ τον 1° κατηγορούμενο ένοχο του ότι: α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον εγκαταστάσεων ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε: 1) ποσότητα κάνναβης 2.370 γραμμαρίων σε μια αυτοσχέδια νάιλον συσκευασία και 2) συνολική ποσότητα κοκαΐνης 203 γραμμαρίων, διαμοιρασμένη σε 10 ισοβαρείς αυτοσχέδιες νάιλον συσκευασίες των 20,3 γραμμαρίων η κάθε μία, β) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο πλησίον κοινοτικού υδραγωγείου, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την 5-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κοκαΐνης 193,8 γραμμαρίων, διαμοιρασμένη σε 19 ισοβαρείς αυτοσχέδιες νάιλον συσκευασίες των 10,2 γραμμαρίων η κάθε μία, γ) πλησίον του χωριού ..., σε χωματόδρομο κοντά σε παρακείμενη δασώδη περιοχή, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 13:20 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 4.356 γραμμαρίων σε 3 αυτοσχέδιες ανισοβαρείς νάιλον συσκευασίες των 1026,1010 και 2320 γραμμάριων αντίστοιχα η κάθε μια και δ) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 14:35 της 6-12-2022, αποθήκευσε και μέχρι τη λήξη του ως άνω χρονικού διαστήματος κατείχε συνολική ποσότητα κάνναβης 3.070 γραμμαρίων και ειδικότερα ποσότητα κάνναβης 2.020 γραμμαρίων σε μια νάιλον συσκευασία αποθήκευσης ρούχων αεροστεγώς κλεισμένη, μάρκας β3ουυηπβ39 και ποσότητα κάνναβης 1.050 γραμμαρίων σε μία αυτοσχέδια νάιλον συσκευασία. Στις ανωτέρω πράξεις προέβη χωρίς ο ίδιος να έχει αποκτήσει την έξη χρήσης ναρκωτικών ουσιών, την οποία δεν μπορούσε να αποβάλει με τις δικές του δυνάμεις, προκειμένου να εξασφαλίσει την ελάχιστη αμοιβή των 50 ευρώ, αποκλειστικά για την φύλαξη των ποσοτήτων, για λογαριασμό αγνώστου στην ανάκριση μέχρι σήμερα προσώπου", ήτοι για πράξεις που όπως δέχτηκε η προσβαλλόμενη απόφαση "προβλέπονται και τιμωρούνται από τα άρθρα 1, 5, 12, 14, 16, 17, 18, 26εδ.α, 27§1,42, 50, 51, 52, 79, 130, 133 Π.Κ. 1 παρ.1 και 2, 20 παρ.2-1, 22 παρ.2β-1, 23 παρ.2 ν.4139/2013 σε συνδ. με άρθρ. 1". Εν όψει αυτών, το δικάσαν Δικαστήριο της ουσίας, με την ως άνω κρίση του, έσφαλε περί την εφαρμογή των προδιαλαμβανομένων διατάξεων των άρθρων 20 σε συνδ. με το άρθρο 30 παρ. 4β και του άρθρου 23 παρ. 2 του Ν 4139/2013, με εκ πλαγίου παραβίαση αυτών, δεδομένου ότι έχουν εμφιλοχωρήσει στο πόρισμα της απόφασης που πλήττεται, οι ανωτέρω αντιφάσεις, με αποτέλεσμα τη μη ορθή εφαρμογή των ως άνω ουσιαστικών ειδικών ποινικών διατάξεων και εκ του λόγου αυτού στερείται η προσβαλλόμενη απόφαση νόμιμης βάσης. Επομένως, ο από το άρθρο 510 παρ.1 στοιχ.Ε' του ΚΠΔ, ερευνώμενος λόγος της αίτησης αναίρεσης, με τον οποίο πλήττεται η προσβαλλομένη απόφαση για την πλημμέλεια αυτή, είναι βάσιμος. Β) Επίσης: α) ενώ, όπως εκτέθηκε στη μείζονα σκέψη, για τη θεμελίωση της τέλεσης του εγκλήματος της πώλησης ναρκωτικών ουσιών, δεν απαιτείται ακριβής προσδιορισμός 1) της ποσότητας (βάρους) των ναρκωτικών, αφού ο νόμος δεν συνδέει ούτε την τέλεσή τους, ούτε το ύψος της ποινής με την ποσότητα (βάρος) των ναρκωτικών, 2) του χρόνου τέλεσης της πράξης, αν δεν τίθεται θέμα παραγραφής, 3) του επιτευχθέντος τιμήματος 4) της ταυτότητας των πωλητών ή αγοραστών (ΑΠ 12/2024, ΑΠ 1142/2023, ΑΠ 1030/2023, ΑΠ 1007/2023, ΑΠ 679/2023, ΑΠ 5/2023, ΑΠ 1495/2022), το δικάσαν Δικαστήριο, με την προσβαλλόμενη απόφασή του, αναφορικά με την πράξη της διακεκριμένης διακίνησης ναρκωτικών με τη μορφή της πώλησης, που αποδίδεται στους κατηγορούμενος 1°, 5°, 6° και 7° και της συνέργειας σε διακεκριμένη διακίνηση ναρκωτικών με τη μορφή της πώλησης που αποδίδεται στον 3° κατηγορούμενο, δεχόμενο ότι για την πράξη της πώλησης δεν αποτυπώνονται στο κατηγορητήριο τα ουσιώδη στοιχεία αυτής, ήτοι α) ορισμένο κινητό πράγμα, δηλαδή ορισμένη ναρκωτική ουσία, β) ορισμένο τίμημα και γ) συμφωνία των συμβαλλομένων για τα στοιχεία αυτά αλλά αναφέρεται απλά ότι "πώλησε σε άγνωστο σημείο εντός της Αχαΐας, σε άγνωστο δράστη, άγνωστη ναρκωτική ουσία έναντι άγνωστου χρηματικού τιμήματος" και κηρύσσοντας κατόπιν αυτού αθώους τους ως άνω κατηγορούμενους για την εν λόγω πράξη, εσφαλμένα ερμήνευσε και εφάρμοσε τις προδιαληφθείσες ουσιαστικές ποινικές διατάξεις. Επομένως, ο από το άρθρο 510 παρ.1 στοιχ.Ε' του ΚΠΔ, ερευνώμενος λόγος της αίτησης αναίρεσης, με τον οποίο πλήτττεται η προσβαλλομένη απόφαση για την πλημμέλεια αυτή, είναι βάσιμος. β) Όπως εκτέθηκε στη μείζονα σκέψη, η ουσιαστική κρίση του δικαστηρίου για το ότι το σωρευτικά απαιτούμενο από τη διάταξη του άρθρου 23 παρ. 2 Ν 4139/2013 ύψος του προσδοκώμενου οφέλους υπερβαίνει το ποσό των 75.000 ευρώ πρέπει να είναι ειδικά και εμπεριστατωμένα αιτιολογημένη, δηλαδή πρέπει να εκτίθενται πραγματικά περιστατικά, από τα οποία δικαιολογείται η προσδοκία κέρδους (οφέλους, αμοιβής), ήτοι περιστατικά διακίνησης συγκεκριμένης ποσότητας και είδους ναρκωτικών, που αντικειμενικά είναι πρόσφορα να προσπορίσουν στον συγκεκριμένο δράστη το προσδοκώμενο από αυτόν όφελος, που ανέρχεται πάνω από 75.000 ευρώ, στο οποίο ο εν λόγω δράστης αποβλέπει, όπως τέτοιο περιστατικό είναι το αντίτιμο ανά γραμμάριο από την πώληση της διακινούμενης ποσότητας του συγκεκριμένου ναρκωτικού είδους στην παράνομη αγορά ναρκωτικών ουσιών, χωρίς να είναι απαραίτητο για τον προσδιορισμό του εν λόγω προσδοκώμενου οφέλους, να αφαιρεθεί από την αγοραία αυτή τιμή πώλησης το κόστος αγοράς, εισαγωγής ή μεταφοράς της συγκεκριμένης διακινούμενης ποσότητας ναρκωτικών, καθόσον πρόκειται για παράνομο όφελος από εγκληματική δραστηριότητα, η οποία μάλιστα τιμωρείται σε βαθμό κακουργήματος και όχι για νόμιμο κέρδος από νόμιμη φορολογούμενη εμπορική δραστηριότητα, που προσδιορίζεται, αφού αφαιρεθούν από την τιμή πώλησης οι δαπάνες κτήσης του νόμιμου εμπορεύματος, όπως είναι το κόστος αγοράς, εισαγωγής και μεταφοράς του (ΑΠ 1252/2023, ΑΠ 422/2023, ΑΠ 78/2021), το οποίο, άλλωστε, υπολογίζεται συνήθως βάσει των νομίμως εκδιδομένων σχετικών τιμολογίων. Στην προκειμένη περίπτωση ωστόσο, το Δικαστήριο της ουσίας που επελήφθη της κατηγορίας της διακεκριμένης περίπτωσης διακίνησης ναρκωτικών ουσιών κατ' επάγγελμα με προσδοκώμενο όφελος άνω των 75.000 ευρώ, δεχόμενο ότι "Δεν προέκυψε ότι συντρέχει περίπτωση εφαρμογής της διάταξης του άρθρου 23 παρ. 2α του Ν. 4139/2013, ήτοι, διακεκριμένη περίπτωση της διακίνησης ναρκωτικών ουσιών με προσδοκώμενο όφελος άνω των 75.000 ευρώ. Πλέον συγκεκριμένα, δεν προέκυψε η αξία κτήσης (αγοράς) των ως άνω ναρκωτικών ουσιών, που στη συνέχεια πωλούνταν στα προαναφερόμενα πρόσωπα, ώστε να δύναται να προκύψει και το όφελος. Ειδικότερα, αποδίδεται στον 1° κατηγορούμενο η κατοχή και αποθήκευση 9.796 γραμμ. καννάβεως και 407 γραμ. κοκαΐνης. Όπως συνάγεται από προσκομισθείσες ανακοινώσεις της Ελληνικής Αστυνομίας 70,5 κιλά κάνναβης έχουν αξία από 140.000 έως και 211.000 ευρώ, ήτοι από 2.000 έως 3.000 ευρώ το κιλό.
Συνεπώς, η αξία των ανωτέρω ναρκωτικών ουσιών ανέρχεται στις 33.000 ευρώ, για την κάνναβη, και 450 ευρώ για την ηρωίνη. Από αυτό το ποσό θα πρέπει να αφαιρεθεί το ποσό, που απαιτήθηκε για τη κτήση των ναρκωτικών, ώστε να προσδιορίζεται το προσδοκώμενο όφελος, που είναι πολύ κατώτερο των 75.000 ευρώ" και κρίνοντας ότι δεν συντρέχει η ως άνω ιδιαίτερα διακεκριμένη περίπτωση διακίνησης ναρκωτικών ουσιών κατ' επάγγελμα με προσδοκώμενο όφελος άνω των 75.000 ευρώ, διότι "δεν προέκυψε η αξία κτήσης (αγοράς) των ως άνω ναρκωτικών ουσιών, που στη συνέχεια πωλούνταν στα προαναφερόμενα πρόσωπα, ώστε να δύναται να προκύψει και το όφελος", εσφαλμένα ερμήνευσε και εφάρμοσε την ουσιαστική ποινική διάταξη του άρθρου 23 παρ. 2 Ν 4173/2013. Επομένως, ο από το άρθρο 510 παρ.1 στοιχ.Ε' του ΚΠΔ, ερευνώμενος λόγος της αίτησης αναίρεσης, με τον οποίο πλήττεται η προσβαλλομένη απόφαση για την πλημμέλεια αυτή, είναι βάσιμος. Τέλος, κατά την έννοια της διάταξης του άρθρου 510 παρ.1 στοιχ. Θ' του ΚΠΔ, υπέρβαση εξουσίας, που ιδρύει τον από τη διάταξη αυτή προβλεπόμενο λόγο αναιρέσεως, υπάρχει, όταν το δικαστήριο άσκησε δικαιοδοσία που δεν του παρέχεται από το νόμο ή έχει μεν τέτοια δικαιοδοσία, δεν συντρέχουν όμως οι όροι, οι οποίοι του παρέχουν την εξουσία να κρίνει στη συγκεκριμένη περίπτωση ή, όταν αρνείται να ασκήσει δικαιοδοσία, η οποία του παρέχεται από το νόμο στη συγκεκριμένη περίπτωση, αν και συντρέχουν οι απαιτούμενοι γι' αυτό κατά το νόμο όροι. Στην πρώτη περίπτωση, που το δικαστήριο αποφασίζει κάτι, για το οποίο δεν έχει δικαιοδοσία, υπάρχει θετική υπέρβαση εξουσίας, ενώ στη δεύτερη περίπτωση, που παραλείπει (αρνείται) να αποφασίσει κάτι, το οποίο υποχρεούται στα πλαίσια της δικαιοδοσίας του, υπάρχει αρνητική υπέρβαση εξουσίας (Ολ. ΑΠ 3/2005, Ολ ΑΠ 1/2008, ΑΠ 65/2023, ΑΠ 196/2021, ΑΠ 985/2019). Στην προκειμένη περίπτωση, από τα έγγραφα της δικογραφίας, τα οποία παραδεκτά επισκοπούνται για την έρευνα του αναιρετικού λόγου, προκύπτουν τα ακόλουθα: Με το υπ' αριθ. ΚΑΚ 56/24 από 19-3-2024 κλητήριο θέσπισμα της Αντεισαγγελέα Εφετών Πατρών, που επιδόθηκε ακολούθως στον 1° κατηγορούμενο (επ) Y. (ον) S. του G., παραπέμφθηκε ο τελευταίος στο ακροατήριο του Τριμελούς Εφετείου Κακουργημάτων Πατρών προκειμένου να δικασθεί, μεταξύ άλλων πράξεων, και για την πράξη της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσα στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και συγκεκριμένα, σε σχέση με την κατά μόνας τέλεση αυτής, παραπέμφθηκε να δικαστεί, μεταξύ άλλων, και για την τέλεσή της υπό την μορφή της κατοχής και της αποθήκευσης και της κατοχής, αντίστοιχα, και ειδικότερα ως υπαίτιος του ότι: " 2. α) στο ..., σε δασώδη περιοχή στη συμβολή της επαρχιακής οδού ... με αγροτικό δρόμο, στο μέσο περίπου των ανωτέρω δύο σημείων, πλησίον χωραφιού με ελιές, την 6-12-2022 και ώρα 14:35, κατείχε ποσότητα κάνναβης 2.300 γραμμαρίων σε 1 αυτοσχέδια νάιλον συσκευασία, β) στο ..., εντός της οικίας του επί της οδού ..., σε ημερομηνία που δεν προσδιορίστηκε, πάντως κατά το χρονικό διάστημα που άρχισε το αργότερο την 15-6-2022 και διήρκεσε έως την ώρα 18:00 της 6-12- 2022, αποθήκευσε και μέχρι τη λήξη του ως άνω χρονικού διαστήματος κατείχε 1 αυτοσχέδια νάιλον συσκευασία περιέχουσα ηρωίνη μικτού βάρους 43,57 γραμμαρίων 11 ανισοβαρείς αυτοσχέδιες νάιλον συσκευασίες με κοκαΐνη μικτού βάρους 1,02, 1,07, 5,32, 20,40, 5,22, 1,04, 10,4, 10,28, 1,06, 1,11 και 19,40 αντίστοιχα η κάθε μία, δηλαδή συνολική ποσότητα κοκαΐνης 76,32 γραμμαρίων και 1 αυτοσχέδια χάρτινη συσκευασία περιέχουσα κάνναβη, μικτού βάρους 2 γραμμαρίων". Ωστόσο, όπως προκύπτει τόσο από το σκεπτικό όσο και από το διατακτικό της προσβαλλόμενης απόφασης, το δικάσαν σε πρώτο βαθμό Τριμελές Εφετείο Κακουργημάτων Πατρών, ουδόλως επελήφθη του συγκεκριμένου κεφαλαίου της κατηγορίας, μη διαλαμβάνοντας σχετική παραδοχή ούτε στο αιτιολογικό ούτε στο διατακτικό της περί αυτής, η οποία έτσι ουδόλως κρίθηκε. Με το να παραλείψει όμως το Δικαστήριο να αποφασίσει και επί του ως άνω κεφαλαίου της κατηγορίας, που νόμιμα είχε εισαχθεί ενώπιόν του, αν και είχε υποχρέωση προς τούτο στα πλαίσια της δικαιοδοσίας του, υπέπεσε, σύμφωνα με την προηγηθείσα νομική σκέψη, στην πλημμέλεια της αρνητικής υπέρβασης εξουσίας. Επομένως, ο από το άρθρο 510 παρ.1 στοιχ.Θ' του ΚΠΔ, ερευνώμενος λόγος της αίτησης αναίρεσης, με τον οποίο πλήττεται η προσβαλλομένη απόφαση για την πλημμέλεια αυτή, είναι βάσιμος. Κατ' ακολουθία των ανωτέρω, είναι βάσιμοι οι από το άρθρο 510 παρ. 1 στοιχ. Δ', Ε', Θ' ΚΠΔ λόγοι της κρινόμενης αίτησης αναίρεσης για έλλειψης ειδικής και εμπεριστατωμένης αιτιολογίας, εσφαλμένη ερμηνεία και εφαρμογής ουσιαστικής ποινικής διάταξης και υπέρβασης εξουσίας, με τους οποίους πλήττεται η προσβαλλόμενη με αριθμό 190/2024 απόφαση του Τριμελούς Εφετείου Κακουργημάτων Πατρών και πρέπει να γίνει δεκτή η αναίρεση και να αναιρεθεί η απόφαση αυτή, με την οποία κηρύχθηκαν: Α] αθώοι οι κατηγορούμενοι: 1) ο (επ) Y. (ον) S. του G. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 2) ο Δ. Δ. του Γ. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 3) ο Π. Π. του Γ. για τις πράξεις: i)της συνέργειας σε από κοινού ή κατά μόνας διακίνηση ναρκωτικών ουσιών, τελεσθείσας χωρίς την απόκτηση της έξης της χρήσης ναρκωτικών, κατ' εξακολούθηση, με τις μορφές της κατοχής, της αποθήκευσης και της πώλησης, στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της παροχής σε άλλον περιουσιακού στοιχείου εν γνώσει του ότι με αυτόν τον τρόπο διευκολύνει και υποβοηθά την τέλεση εγκληματικής δραστηριότητας στο πλαίσιο εγκληματικής οργάνωσης του άρθρου 187 παρ.1 Π.Κ. 4) ο Μ. Π. του Κ. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 5) ο (επ.) P. ή S. (όν.) K. του R. και της L., για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τις μορφές της κατοχής, της αποθήκευσης και της πώλησης, με συμμετοχή ως φυσικός και ηθικός αυτουργός, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, ii) της συγκρότησης εγκληματικής οργάνωσης και iii) της επικίνδυνης σωματικής βλάβης. 6) ο Κ. Α. του Ι. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τη μορφή της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. 7) ο (επ) P. (ον) J. του L. και της Ε. για τις πράξεις: i) της διακίνησης ναρκωτικών ουσιών από κοινού με άλλους ή κατά μόνας, χωρίς να έχει αποκτήσει την έξη της χρήσης ναρκωτικών ώστε να μην μπορεί να την αποβάλει με τις δικές του δυνάμεις, κατ' εξακολούθηση, με τη μορφή της πώλησης, τελεσθείσας στο πλαίσιο εγκληματικής οργάνωσης κατά την έννοια του άρθρου 187 ΠΚ, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ και ii) της συγκρότησης εγκληματικής οργάνωσης. Β] Ατιμώρητοι ως τοξικομανείς κατ' άρθρο 30 παρ. 1 και 4α σε συνδ. με 29 παρ. 1 Ν 4139/2013, κατ' επιτρεπτή μεταβολή της κατηγορίας, οι κατηγορούμενοι: 1) ο ως άνω δεύτερος Δ. Δ. του Γ. για αποθήκευση και κατοχή ναρκωτικής ουσίας, 2) ο ως άνω τέταρτος Μ. Π. του Κ. για αποθήκευση και κατοχή ναρκωτικής ουσίας, 3)ο ως άνω πέμπτος (επ.) P. ή S. (όν.) K. του R. για κατοχή ναρκωτικής ουσίας και 4) ο κατηγορούμενος Μ. Γ. του Η. για παράνομη διακίνηση με τη μορφή της κατοχής και της αγοράς ναρκωτικής ουσίας και Γ] Ένοχος ο ως άνω πρώτος κατηγορούμενος ο (επ) Y. (ον) S. του G. κατ' επιτρεπτή μεταβολή της κατηγορίας από την πράξη της διακίνησης ναρκωτικών ουσιών από κοινού και κατά μόνας (αποθήκευση κατ' εξακολούθηση, κατοχή κατ' εξακολούθηση, πώληση κατ' εξακολούθηση) τελεσθείσας στο πλαίσιο εγκληματικής οργάνωσης, με την ιδιαίτερα διακεκριμένη περίπτωση της κατ' επάγγελμα τέλεσης, από την οποία το προσδοκώμενο όφελος υπερβαίνει τις 75.000 ευρώ, της πράξης της διακίνησης ναρκωτικών ουσιών (με τη μορφή της κατοχής και της αποθήκευσης), τελεσθείσας κατ' εξακολούθηση, που προβλέπεται και τιμωρείται από τη διάταξη του άρθρου 20 του Ν. 4139/2013. Συνακόλουθα, πρέπει να αναιρεθεί στο σύνολό της η προσβαλλόμενη με αριθ.190/2024 απόφαση του Τριμελούς Εφετείου Κακουργημάτων Πατρών, που δίκασε σε πρώτο βαθμό, και να παραπεμφθεί η υπόθεση για νέα συζήτηση στο ίδιο δικαστήριο (άρθρ.519, 522 ΚΠΔ) που θα συγκροτηθεί από άλλους δικαστές από εκείνους που δίκασαν προηγουμένως.
ΓΙΑ ΤΟΥΣ ΛΟΓΟΥΣ ΑΥΤΟΥΣ
Αναιρεί την με αριθ.190/2024 απόφαση του Τριμελούς Εφετείου Κακουργημάτων Πατρών.
Παραπέμπει την υπόθεση για νέα συζήτηση στο ίδιο Δικαστήριο, που θα συγκροτηθεί από τους Δικαστές άλλους εκτός από εκείνους που δίκασαν προηγουμένως.
Κρίθηκε και αποφασίσθηκε στην Αθήνα στις 20 Νοεμβρίου 2024. Και
Δημοσιεύθηκε στην Αθήνα, σε δημόσια συνεδρίαση στο ακροατήριό του, στις 28 Ιανουαρίου 2025.
Η ΑΝΤΙΠΡΟΕΔΡΟΣ Η ΓΡΑΜΜΑΤΕΑΣ